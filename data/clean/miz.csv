url	title	body
http://www.mizzimaburmese.com/article/54289	လူငယ်နဲ့ စကားပြေအရေးအသား အမှားပြဿနာ	စကားပြေအရေးအသားအကြောင်း ပြောကြတဲ့အခါ စကားပြေမှာရှိတဲ့ အခြေခံစည်းမျဉ်းစည်းကမ်းတွေကို တစ်ခုမကျန် အသေးစိပ်သိပြီးမှ စကားပြေချရေးတာ ဟုတ်ရဲ့လားဆိုတဲ့ မေးခွန်းကို မေးကြတာလည်းရှိပါတယ်။ အတိုချုပ်ပြီးပြောရရင်တော့ ဘယ်သူမှ အဲသလို စကားပြေရဲ့အခြေခံစည်းမျဉ်းတွေကို အသေးစိပ်သိပြီး စာချရေးကြတာတော့ မဟုတ်ပါဘူး။  ဥပမာ စာရေးဆရာတွေဟာ စကားပြေရဲ့အခြေခံစည်းမျဉ်းစည်းကမ်းတွေကို အသေးစိပ်တတ်သိပြီးမှ နားလည်ထားပြီးမှ စကားပြေဖြစ်တဲ့ ဝတ္ထုတွေ ဆောင်းပါးတွေ ရေးကြတာမဟုတ်ပါဘူး။ အဓိကကတော့ သူတို့ရေးတဲ့စာကို စာဖတ်သူတွေက အလွယ်တကူ နားလည်သွားဖို့ သူပြောချင်ပေးချင်တဲ့အကြောင်းအရာကို စာဖတ်သူက အပြည့်အဝခံစားနားလည်လို့ရအောင် အားထုတ်ရေးသားလိုက်တာပါပဲ။ ဒါပေမယ့် စာရေးဆရာဆိုသူတွေဟာ စာပေါင်းစုံကိုလေ့လာမှတ်သား ခံစားထားရှိပြီးသူဖြစ်တာရယ် စာဖတ်သူ နားလည်အောင်ဘယ်လိုရေးရမယ်ဆိုတာ အတွေ့အကြုံကော ဆည်းပူးလို့ရထားတဲ့ပညာကော ပေါင်းစပ်ထားရှိသူဖြစ်တာမို့ သူတို့ရေးတဲ့စာတွေကို စာဖတ်သူက အလွယ်တကူ နားလည်သွားကြတဲ့သဘောပါပဲ။  တစ်ခါ ကျနော်က ကဗျာတွေရေး စာတိုပေစလေးတွေရေးဆိုတော့ကာ မကြာခဏဆိုသလိုပဲ စာပေဝါသနာပါတဲ့လူငယ်တချို့ မြန်မာသဒ္ဒါအကြောင်း လာမေးကြတာလည်း ရှိပါတယ်။ ဒီတော့လည်း ကျနော်က ကဗျာတွေရေး စာတွေရေးနေတာတွေဟာ သဒ္ဒါကို သိလို့ သဒ္ဒါကို စာပေပညာရှင်လို့ စနစ်တကျ သိထားလို့ရေးနေတာမဟုတ်ဘဲ အတွေ့အကြုံပေါ်မူတည်ပြီးမှ ရေးနေခြင်းသာဖြစ်တဲ့အကြောင်း မြန်မာသဒ္ဒါဆိုတာ ပညာရပ်သပ်သပ်ဖြစ်တာမို့ မြန်မာစာပေပညာရှင်များ သဒ္ဒါကျွမ်းကျင်တတ််မြောက်သူများကိုသာမေးသင့်ကြောင်း ရှင်းပြရပါတယ်။  ဒါကြောင့်မို့ အခု လူငယ်နဲ့စကားပြေအရေးအသား အမှားပြဿနာဆောင်းပါးတွေရေးတဲ့အခါ ကိုယ့်အတွေ့အကြုံအပေါ်မူတည်ပြီး သိရှိထာတဲ့အချက်တွေနဲ့ စကားပြေဆရာကြီးများရဲ့ စာအုပ်စာတန်းတွေကိုဖတ်ပြီး ကိုးကားပြီး ရေးနေခြင်းသာဖြစ်ကြောင်း ရှင်းပြရပါတယ်။ ဒါကြောင့်မို့ ပြောစကားတစ်ခုရှိပါတယ်။ စာရေးဆရာတိုင်း သဒ္ဒါကို တတ်သိနားလည်ထားသူရယ်လို့မဆိုနိုင်သလို စာပေပညာရှင်းတိုင်းလည်း ဝတ္ထုတွေ ကဗျာတွေ ရေးနိုင်စွမ်းရှိတယ်လို့ မဆိုနိုင်ကြောင်း ဆိုတဲ့စကားဟာ အမှန်ပါပဲ။      ဒါဖြင့်ရင် ဒီကနေ့ ကျနော်တို့ပြောနေတဲ့ စကားပြေအရေးအသားအမှားပြဿနာဆိုတာက ဘာကိုရည်ရွယ်ပြီးပြောနေတာလည်းဆိုတော့ လူငယ်တွေ စကားပြေကို အခြေခံစည်းမျဉ်းတွေနဲ့့အညီ စာမြန်မြန်နဲ့ မှန်မှန်ကန်ကန်ရေးတတ်ဖို့ ကူညီရှင်းပြတဲ့သဘောပဲဖြစ်ပါတယ်။ လူငယ်တွေအားလုံး စာရေးဆရာကြီးတွေဖြစ်လာဖို့ဆိုတဲ့အဆင့်အထိ ရည်ရွယ်ပြီး ပြောနေတာလည်းမဟုတ်ပါဘူး။ တကယ်တော့ စာရေးဆရာနဲ့ ကဗျာဆရာတွေဖြစ်လာဖို့ဆိုတာလည်း မဆိုင်ပါဘူး။ ဒါက သူ့ပါရမီ သူ့ကြိုးစားချက်နဲ့ သူ့တီထွင်မှုအပေါ်မူတည်ပြီးမှ ဖြစ်လာရတဲ့ကိစ္စပါပဲ။ စာရေးဆရာ ကဗျာဆရာဖြစ်လာဖို့ဆိုတာ သင်ယူလို့ရတာမျိုးလည်းမဟုတ်ပါဘူး။  ကဲ စကားပြေအရေးအသားဆက်ကြရအောင်ပါ။ပြီးခဲ့တဲ့အပိုင်းတုန်းက စာပုဒ်တစ်ခုရဲ့ နိဒါန်းပိုင်းကို ကျနော်တို့ပြောခဲ့ကြပါတယ်။ စာပုဒ်တစ်ခုမှာ နိဒါန်းပိုင်းဆိုတာရှိတဲ့အကြောင်း နိဒါန်းပိုင်းဟာ သူ့နောက်ကဆက်လာမယ့် စာပိုဒ်တွေအပေါ် စာဖတ်သူတွေ အလွယ်တကူဖတ်ရှုနားလည်နိုင်ဖို့ လမ်းခင်းတဲ့သဘော အနှစ်ချုပ်ပြောတဲ့သဘောဖြစ်တယ်လို့ ကျနော်တို့ပြောခဲ့ပါတယ်။ ဥပမာတချို့နဲ့လည်း ရှင်းပြခဲ့ပါတယ်။ ဒီကနေ့တော့ နိဂုံးပိုင်းဆိုတာကို ဆက်သွားကြဖို့ရှိပါတယ်။  စာတစ်ပုဒ်မှာ သို့မဟုတ် ဆောင်းပါးတစ်ပုဒ် ဝတ္ထုတစ်ပုဒ်မှာ နိဒါန်းပိုင်းရယ်လို့ရှိသလို နိဂုံးပိုင်းဆိုတာလည်း ရှိပါတယ်။ ဒါဆိုရင် နိဂုံးပိုင်းဆိုတာ ဘာကိုပြောတာလည်း။  နိဂုံးပိုင်းအကြောင်းကို ဆရာကြီးမောင်ခင်မင်(ဓနုဖြူ)ကတော့ အခုလိုပြောပါတယ်။   နိဂုံးပိုင်းသည် စာကိုအနားပတ်သတ်ပေးသည့်အပိုင်းဖြစ်သည်။ စာ တစ်ပုဒ်လုံး၏ဆိုလိုချက်ကို ပဲ့တင်ထပ်ပေးရသည့်အပိုင်းဖြစ်သည်။ နိဂုံးပိုင်းကိုဖတ်ပြီးနောက် စာဖတ်သူ၏ အာရုံထဲတွင် စာတစ်ပုဒ်လုံး စည်းစည်းလုံးလုံးကျန်ခဲ့လျင် ထိုနိဂုံးသည် နိဂုံးကောင်းပင်ဖြစ်သည်ဟု သဘာရပါသည်။  ဒါကတော့ နိဂုံးဆိုတာဘာဖြစ်တယ် နိဂုံးကောင်းတစ်ခုရဲ့အင်္ဂါရပ်ဆိုတာ ဘယ်လိုဖြစ်တယ်ဆိုတာ ဆရာကြီးမောင်ခင်မင်(ဓနုဖြူ) ရှင်းပြထားတာပါ။ ဒါက စာတစ်ပုဒ်ရဲ့နိဂုံးပိုင်းကို ယေဘုယျခြုံငုံပြီး ပြောပြတာပါပဲ။ နိဂုံးပိုင်းရဲ့တာဝန်နဲ့ ဘယ်လိုနိဂုံးမျိုးက နိဂုံးကောင်းဖြစ်တယ်ဆိုတာ ဥပမာတချို့နဲ့ ဆွေးနွေးချင်ပါတယ်။ နိဂုံးချုပ်ပုံ နိဒါန်းရေးပုံက ပုံစံအမျိုးမျိုးရှိပါတယ်။ ဒါပေမယ့် အထက်ကပြောခဲ့တဲ့ ရေဘုယျအချက်နဲ့ ကင်းလို့မရပါဘူး။ အောက်ပါ နိဂုံးပိုင်းစာပိုဒ်ကို လေ့လာကြည့်ပါ။  …..သုံးလေးရက်မှ မိုးစပါးစိုက်ကွင်းကို ရေသွင်းခဲ့ပြီးပြီ။ အကွက်အတွင်း ရေဝင်ရေထွက်ကို တချိန်လုံးစောင့်ကြည့်ပြုပြင်ခဲ့သည်။ ကိုမောင်ခင်သည် နေ့စဉ်ပင် နံနက်စောစော အကွက်ထဲသို့ဆင်းခဲ့သည်။ ပေါက်တူးတစ်လက်နဲ့ ကန်သင်းရိုးများ ပြင်ခဲ့သည်။ တမန်းညက်အောင် ပြင်ခဲ့သည်။ စိတ်တိုင်းက တမန်းညက်အောင် ပင်ပမ်းကြီးစွာ စောင့်ကြည့်ပြုပြင်ခဲ့သည်။ ထို့နောက် စပါးကြဲခဲ့သည်။ သေချာသည်မှာ ကိုမောင်ခင်သည် မကြာတော့သောကာလတွင် စိမ်းစိုနေသော စပါးခင်းများကိုကြည့်ကာ ပီတိဖြာနေတော့မည်မှာ မြေကြီးလက်ခတ်မလွဲတော့မည်တည်း။….  ဒါကတော့ လယ်သမားကိုမောင်ခင်ရဲ့ ရှေ့ပိုင်းက သူ့ရဲ့နွေစပါးစိုက်ခင်း ပြုပြင်ခဲ့ရသည်များကို အကျဉ်းချုပ်ရေးပြပြီး သူ့ဝီရိယကြောင့် အကျိုးခံစားရတော့မည်ဖြစ်ကြောင်းနိဂုံးချုပ်ထားတဲ့ နိဂုံးပိုင်းရေးနည်းပါပဲ။  ကဲ ဒီနေရာမှာပဲ နိဂုံးပိုင်းအကြောင်းဆွေးနွေးချက်ကို ခဏရပ်နားလိုက်ပါတယ်။ နောက်နေ့တွေကြမှ နိဂုံးပိုင်းရေးနည်း ဆက်လက်ဆွေးနွေးပါအုန်းမယ်။  လူငယ်များ စကားပြေအရေးအသား မှန်ကန်ကြွယ်ဝ လှပစွာရေးသားနိုင်ကြပါစေ။
http://www.mizzimaburmese.com/article/64216	သဘာဝပတ်ဝန်းကျင်ထိန်းသိမ်းရေးလုပ်ငန်းတွင် မြန်မာနိုင်ငံမှ စီးပွားရေးလုပ်ငန်းရှင်များ ပါဝင်မှုနည်းပါး	"ရန်ကုန်။ ။ ဒီဇင်ဘာ ၁၂ရက်။ ။ သဘာဝပတ်ဝန်းကျင်ထိန်းသိမ်းရေးလုပ်ငန်းများတွင် မြန်မာနိုင်ငံက စီးပွားရေးလုပ်ငန်းရှင်များပါဝင်မှုသည် နည်းပါးသည်ဟု ကမ္ဘာလုံးဆိုင်ရာ သဘာဝပတ်ဝန်းကျင်ရန်ပုံငွေအဖွဲ့ WWF-Myanmarမှ Country director Mr.Nick Cox က ပြောသည်။ ဒီဇင်ဘာ၁၂ရက်နေ့ကပြုလုပ်ခဲ့သည့် Earth Hour Challangeနှင့် ပတ်သက်၍ ပြုလုပ်သည့် သတင်းစာရှင်းလင်းပွဲတွင် ပြောဆိုခဲ့သည်။ ""အတိအကျပြောဖို့တော့ခက်ပါတယ်။ ဒါပေမယ့် ကျွန်တော်လေ့လာမိသလောက်တော့ သဘာဝပတ်ဝန်းကျင်ထိန်းသိမ်းရေးမှာ ထဲထဲဝင်ဝင်ပါဝင်တဲ့ စီးပွားရေးလုပ်ငန်းရှင် အတော်နည်းပါတယ် မြန်မာပြည်မှာက။ ဥပမာ တစ်ခု အနေနဲ့ ပြောရမယ်ဆိုရင် မြန်မာနိုင်ငံမှာရှိတဲ့ အသေးစား အလတ်စား စီးပွားရေးလုပ်ငန်းတွေထဲမှာဆိုရင် ၆၀ရာခိုင်နှုန်းလောက်က အစားအသောက်နဲ့ အဖျော်ယမကာထုတ်လုပ်တဲ့ လုပ်ငန်းတွေပေါ့။     အဲ့ဒီလုပ်ငန်းတွေထဲမှာ တော်တော်ကြီးကိုနဲတဲ့ ပမာဏတစ်ခုကပဲ သူတို့လုပ်ငန်းကထုတ်လိုက်တဲ့ စွန့်ပစ်ရေဆိုးတွေနဲ့ အညစ်အကြေးတွေကို သဘာဝပတ်ဝန်းကျင်မထိခိုက်အောင် ဘယ်လိုစီမံရမယ်ဆိုတဲ့ အသိရှိတာ အရမ်း ကိုနည်းတာတွေ့ရပါတယ်။ အများစုကတော့ သူတို့စီကစွန့်ပစ်ရေဆိုးတွေကို သဘာဝချောင်းတွေ မြစ်တွေထဲကို တိုက်ရိုက်စွန့်ပစ်တာတွေရှိနေတယ်ပေါ့"" ဟု ၎င်းကဆိုသည်။ သဘာဝပတ်ဝန်းကျင်ထိန်းသိမ်းရေးလုပ်ငန်းများတွင် စီးပွားရေးလုပ်ငန်းများ အလေးထားပူးပေါင်းပါဝင်လာကြရန်အတွက်နှင့် ပတ်ဝန်းကျင်ထိခိုက်မှု နည်းပါးသည့် စီးပွားရေးလုပ်ငန်းများ အားကောင်းလာစေရန်အတွက် Earth Hour Challange တစ်ခုအား လာမည့် ၂၀၂၀ မတ်လ ၂၈ရက်နေ့တွင် ပြုလုပ်သွားမည်ဟု သိရသည်။ WWF-မြန်မာက Partnerships Director မမိုးမိုးဝါက ""ကျွန်မတို့ကလေ သဘာဝပတ်ဝန်းကျင်ထိန်းသိမ်းရေးဆိုတဲ့ အခါကျတော့ သစ်တောလည်း ပါသွားတယ်။ သစ်တောဆို အများစုက သစ်ပင်စိုက်တာဆိုပြီး ရင်းနှီး နေတယ်။ ဒီခေါင်းစဉ်အောက်မှာတော့ သစ်တောပြန်လည်ထူထောင်ရေးပေါ့ ဒါက တစ်ချက်၊ ဒုတိယပိုင်းကတော့ ရေဆိုးရေညစ်စွန့်ပစ်တဲ့အပိုင်းတွေပါတယ်။ တတိယအချက်ကတော့ ရာသီဥတု ပြောင်းလဲ မှုနဲ့ ပတ်သက် ပြီးတော့ ကိုယ်တွေ ဘာလုပ်ထားလဲပေါ့၊ နောက်တစ်ခုက ပလပ်စတစ်နဲ့ပတ်သက်လို့ ဘာတွေလုပ်ထားသလဲပေါ့ မလုပ်ရသေးဘူးဆိုလည်း လုပ်လို့ရတယ်ပေါ့။ အဲ့တော့ ဒီနေ့အမတို့ အသိပေးတဲ့ Challange ကိုက ဒီခေါင်းစဉ် ၆ခုထဲကနေပြီးတော့မှ ကိုယ်တွေလုပ်ငန်းစဉ်တွေထဲမှာ ထည့်သွင်းစဉ်းစားထားတဲ့အပိုင်းတွေကို လာပြီး complete လုပ်စေချင်တာပါ။"" ဟု ပြောသည်။ ထို Challangeတွင် Earth Hour Champion၊ Earth Hour Brilliance၊ Earth Hour Inspirationနှင့် Earth Hour Encouragement စသည့် ဆု၄ဆု ပေးအပ်ချီးမြှင့်သွားမည်ဖြစ်ကာ WWF က သဘာဝပတ်ဝန်းကျင် ထိန်းသိမ်းရေးလုပ်ငန်းဆိုင်ရာ ကျွမ်းကျင်သူများမှ ၆လကြာ နည်းပညာပိုင်းဆိုင်ရာ ပံ့ပိုးကူညီမှုများအား ပြုလုပ်ပေးသွားမည်ဟု သိရသည်။ Mizzima Key Campaign မှာ ပါဝင်ဖို့ ဖိတ်ခေါ်လိုက်ပါတယ်။ Visit Our website: http://building.mizzimafoundation.org/"
http://www.mizzimaburmese.com/article/65832	ဇန်နဝါရီလ ၁၉ ရက်နေ့အတွက် MizzimaTV ရုပ်သံလိုင်းရဲ့ တစ်နေ့တာ အစီအစဉ်များ	မင်္ဂလာပါ Mizzima TV ရုပ်သံလိုင်း တနင်္ဂနွေနေ့အတွက် ကြည့်ရှုစရာလေးတွေပါ။  #MizzimaTV #DailySchedule
http://www.mizzimaburmese.com/article/38822	သင်္ကြန်ကျခြင်း သို့မဟုတ် အလေးအနက် ဆင်ခြင်သုံးသပ်ရမည့် အချိန် ရောက်ရှိခြင်း	နှစ်ဟောင်း ကုန်ဆုံး၍ နှစ်သစ်ကို တက်လှမ်းပြောင်းလဲခြင်း ဆိုသည့် သင်္ကြန်ကာလ ယခု တစ်ဖန် ကျရောက်လာပြန်ပြီ ဖြစ်သည်။ တစ်နည်းအားဖြင့် အတာရေ ပက်ဖျန်းပြီး လာမည့် နှစ်သစ်ကို ကြိုဆိုရမည့်အချိန် ရောက်လို့လာပြီဖြစ်သည်။ သင်္ကြန် ဆိုသည်မှာ နှစ်ဟောင်း ကုန်ဆုံး၍ နှစ်သစ် စတင်ခြင်း အထိမ်းအမှတ်အဖြစ် ကျွနု်ပ်တို့ အားလုံး ပျော်ပါးရွှင်မြူးကြရသည့် အချိန်ကာလလည်း ဖြစ်ပေသည်။ ယခုအချိန်သည် ပျော်ရွှင်ကြရမည့် အချိန် ဖြစ်သည်။ အလားတူ ယခုလို နှစ်သစ်ကို ကူးပြောင်းမှု အခါသမယဆိုက်ရောက်လာခြင်းသည် အလေးအနက် ဆင်ခြင်သုံးသပ်ရမည့်အချိန်ကာလတစ်ခု ရောက်လာခြင်း ဖြစ်သည် ဆိုပြီးတော့လည်း အချို့က ပြောကောင်းပြောနိုင်ပေသည်။ အမှန်စင်စစ်အားဖြင့် ကျွနု်ပ်တို့အနေဖြင့် ကုန်လွန်သွားခဲ့သည့် နှစ်ဟောင်းကို ပြန်ပြောင်းလှည့်ကြည့်ပြီး ရှေ့တွင် ရောက်ရှိလာတော့မည့် နှစ်သစ်အတွက် ကြိုတင်ပြင်ဆင်သွားကြရမည်ဖြစ်သည်။ ဗုဒ္ဓဘာသာ သင်္ကြန် ရေကစားခြင်း ပွဲတော်ကို အိမ်နီးချင်း ထေရဝါဒ ဗုဒ္ဓဘာသာဝင် နိုင်ငံများတွင်လည်း ကျင်းပကြသည်။ ထိုင်းတွင် ဆောင်ခရန် ၊ လာအိုတွင် ပီးမိုင် ၊ ကမ္ဘောဒီးယားတွင် ချိုချနန်သမေး တို့ကို ကျင်းပကြသည်။ သမိုင်းအစဉ်အလာအားဖြင့်လည်း သင်္ကြန်ကာလ ရေပက်ဖျန်းခြင်း ဆိုသည်မှာ နှစ်ဟောင်းက မကောင်းသည့် ကံ၊ မကောင်းသည့် အပြစ်များကို ဆေးကြောခြင်းအဖြစ် ရည်ညွှန်းခေါ်ဆိုကြသည်။ ဗမာနှစ်ဆန်းတစ်ရက်နေ့ ရောက်လျင်မူ ရေပက်ခြင်း ပြီးဆုံးသွားပြီ ဖြစ်သည်။ မြန်မာ့ ရိုးရာ အစဉ်အလာအားဖြင့် နောက်ဆုံးနေ့တွင် ကောင်းမှု ကုသိုလ်ပြုသည့်အနေဖြင့် ငါးနှင့် ငှက်များကို ဘေးမဲ့လွှတ်ပေးခြင်းတို့ကို ပြုလုပ်ကြသည်။ သံဃာတော်များကိုလည်း ဆွမ်းကမ်းလှူဒါန်းမှုများလည်း ပြုကြသည်။     ပြီးခဲ့သည့် ၁၂ လတာကို ပြန်ပြောင်းကြည့်မည်ဆိုပါလျင် နိုင်ငံတွင် အတော်အတန်ပင် ၀ရုန်းသုန်းကား ဆန်သည့် အခြေအနေများ ပေါ်ပေါက်ထားသည်ကို တွေ့ရမည်ဖြစ်သည်။ တိုင်းရင်းသား ပြည်နယ်များတွင် ပဋိပက္ခ စစ်ပွဲများ ဆက်ရှိနေခဲ့သကဲ့သို့ တစ်ချိန်တည်းမှာပင် ရခိုင်ပြည်နယ်က အခြေအနေသည်လည်း ဆက်လက်၍ ဖိစီးတင်းမာမှုများ ရှိနေခဲ့သည်။ ဂျာနယ်လစ် အချို့လည်း ၎င်းတို့၏ မိသားစုများနှင့် ကွဲကွာလျက် အကျဉ်းထောင်များအတွင်းနေခဲ့ကြရသည်ကို တွေ့ရမည်ဖြစ်သည်။ မကြာသေးသည့် ကာလတစ်ခုအတွင်းမှာပင် ကိုယ်တွေ့အဖြစ်အပျက်များကို ဖွင့်ဟထုတ်ပြောမှုဖြင့် ကလေးစစ်သားဟောင်း အောင်ကိုထွေးသည်လည်း အလုပ်ကြမ်းနှင့် ထောင်ဒဏ် ၂ နှစ် ချမှတ်ခံခဲ့ရပြန်သေးသည်။ ဒီမိုကရေစီ အသွင်းကူးပြောင်းမှု ခေတ်သစ်တစ်ခုကို လှစ်ဟပြသနိုင်ရန် ကြိုးပမ်းနေသည့် မြန်မာနိုင်ငံတွင် နိုင်ငံ၏ ပုံရိပ်၊ နိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်၏ ပုံရိပ်တို့သည်လည်း နိုင်ငံတကာစင်မြင့်ထက်တွင် အောက်သို့ ထိုးစိုက်ကျဆင်းထားခဲ့သည်ကိုလည်း တွေ့ရမည်ဖြစ်သည်။ ဒီမိုကရေစီ အသွင်းကူးပြောင်းမှု များတွင်ပင် များစွာသော လိုအပ်ချက်များလည်း ရှိနေလျက်ရှိသည်။ ယခုကဲ့သို့ အာလုံး ပျော်ရွှင်စွာ ဆင်နွှဲရမည့် သင်္ကြန်ကာလ ရောက်လာသည့် အခါသမယတွင် နိုင်ငံသားအားလုံးအနေဖြင့် ယခု သင်္ကြန်ကာလကို ပျော်ရွှင်မြူးထူးနိုင်မည့် အခွင့်အလမ်းတစ်ခု သက်သက်အဖြစ် ခပ်ပေါ့ပေါ့ မတွေးမိရန် အရေးကြီးလှသည်။ အားလုံးအနေဖြင့် လာမည့် နှစ်သစ်ကို ပိုမိုကောင်းမွန်သည့် နှစ်သစ်တစ်နှစ် ဖြစ်ရမည်ဆိုသည့် မျှော်လင့်ချက်၊ အပြုဆောင်စိတ်တို့ဖြင့် ပွေ့ဖက်ကြိုဆိုမိရန် အရေးကြီးလှသည်။ နှစ်သစ်ကို ကြိုဆိုသည့် ပျော်ရွှင်ကြည်နူးစရာအခိုက်အတန့်တွင် ပျော်ရွှင်မှုများကို အတူတကွ မျှဝေခြင်းမပြုနိုင်သူများနှင့်ပတ်သက်၍ အလေးအနက် ဆင်ခြင်သုံးသပ်ရန် အချိန်အနည်းငယ် ယူကောင်းယူရနိုင်သည်။
http://www.mizzimaburmese.com/article/64935	ငြိမ်းချမ်းရေးနဲ့ တရားမျှတမှု	ဒီနှစ် ဒီဇင်ဘာကတော့ ကျွန်တော့ရဲ့ အတိတ်ကို တူးဆွလိုက်သလိုပါပဲ။ ဝိမုတ္တိ အမျိုးသမီး အဖွဲ့ ကနေ လုပ်မယ့် ကျွန်တော်တို့ အတွက် တရားမျှတမှုက ဘယ်မှာလဲ ဆိုတဲ့ ခေါင်းစဉ်နဲ့ ဆွေးနွေးပွဲကို ၁၀ ရက်လောက် ကြိုတင်ပြီးဖိတ်ပါတယ်။ ဒီပွဲရဲ့ ရည်ရွယ်ချက်ကို နှစ်သက်လို့ ကျွန်တော် လက်ခံလိုက်ပါတယ်။ ပထမပိုင်း ဆွေးနွေးပွဲမှာ ပြောရမယ့် အကြောင်းအရာက ကျွန်တော်တို့ နိုင်ငံရေးလောကထဲ ဘယ်လိုရောက်လာပြီး ပါဝင်ခဲ့တာလဲ။ စစ်အစိုးရလက်ထက် အဖမ်းခံရစဉ် ညှဉ်းပန်းနှိပ်စက်မှုများအကြောင်းနဲ့ ပြစ်မှုကို မကျူးလွန်ပါဘဲလျက် မတရားထောင်ချခံရတယ် ဆိုတဲ့ အကြောင်း၊ကျွန်တော်က တခြားသူတွေထက်ထူးခြားပြီး သေဒဏ်နဲ့ တစ်သက်တစ်ကျွန်း ပြစ်ဒဏ်ချခံရတယ် ဆိုတဲ့ အကြောင်း ၊ ပြစ်မှုမကျူးလွန်ပါဘဲလျက် ထောင်ထဲမှာ ၂၃ နှစ်တောင် နေခဲ့ရတယ်ဆိုတဲ့အကြောင်း ၊ ဒီလို မတရားခံခဲ့ရတာနဲ့ ပတ်သက်လို့ ကျွန်တော့ရဲ့ ရင်တွင်းခံစားချက် တွေကို ပြောပေးဖို့ပါ။ ဒုတိယပိုင်းမှာတော့ တရားဥပဒေရှုထောင့်ကနေ တရားရေးဖက်က ကျွမ်းကျင်သူတွေ ဆွေးနွေးမှာပဲ ဖြစ်ပါတယ်။  တိုက်တိုက်ဆိုင်ဆိုင် ကျွန်တော်က ရုံးက ဆေးခွင့်ယူပြီး အိမ်မှာ ထိုင်မနေချင်တာနဲ့ ကျွန်တော့ ရဲဘော်တွေနဲ့ စာဖတ်ပရိတ်သတ်တွေဆီ နယ်လှည့်ခရီးစဉ် သွားလိုက်တော့ ရန်ကုန်ကို ဆွေးနွေးပွဲအမီ ရောက်အောင်ပြန် လာခဲ့ရပါတယ်။ ကျွန်တော်တို့ရဲ့ နယ်လှည့် ခရီးစဉ်ကလည်း အောင်မြင်ပါတယ်။ ကျောက်ပန်းတောင်းမြို့နယ် အမျိုးသားဒီမိုကရေစီအဖွဲ့ချုပ်ဉက္ကဋ္ဌနဲ့ အဖွဲ့ဝင်တချို့၊ ရွှေဘိုမြို့နယ် အမျိုးသားဒီမိုကရေစီအဖွဲ့ချုပ်ဉက္ကဋ္ဌနဲ့ အဖွဲ့ဝင်တချို့၊ ကော်လင်းမြို့နယ် အမျိုးသားဒီမိုကရေစီအဖွဲ့ချုပ် ခရိုင်ဉက္ကဋ္ဌနဲ့အဖွဲ့ဝင်တချို့၊ ပြင်ဦးလွင်မြို့နယ် တွေက အမျိုးသားဒီမိုကရေစီအဖွဲ့ချုပ် အဖွဲ့ဝင်တချို့၊ နောက်တခါ နိုင်/ကျဉ်းတချို့နဲ့လည်း တွေ့ခဲ့ပါတယ်။ ပုဂံဘုရားနဲ့ သမ္ဗုဒ္ဓေဘုရားကိုလည်း ဖူးမျှော်ခဲ့ပါတယ်။  ခရီးစဉ်တလျှောက် ၂၀၂၀ ရွေးကောက်ပွဲနဲ့ပတ်သက်လို့ အမျိုးသားဒီမိုကရေစီအဖွဲ့ချုပ် အောင်နိုင်ရေးအတွက် အလွတ်သဘော ရင်းနှီးပျူငှာပွင့်လင်းစွာ ဆွေးနွေးခဲ့ကြပါတယ်။ ကျနော်တို့ လက်ရှိ လုပ်ကိုင်နေတဲ့ နိုင်/ကျဉ်းတို့ရဲ့ နားခိုရာ ဆောက်လုပ်နေမှုကိုလည်း ရှင်းပြခွင့်ရခဲ့ပါတယ်။      ကျွန်တော် အထက်ကဖော်ပြထားတဲ့ တရားမျှတမှုက ဘယ်မှာလဲ ဆိုတာနဲ့ ပတ်သက်ပြီး ကသာမြို့နယ် အမျိုးသားဒီမိုကရေစီအဖွဲ့ချုပ်ကိုရောက်တော့ ခရိုင်ဉက္ကဋ္ဌအပါအဝင် အဖွဲ့ဝင်တချို့နဲ့ စကားပြောကြတော့ သူတို့ဆီက လူမသိ သူမသိ ကိစ္စရပ်တစ်ခုကိုပြောပါတယ်။ စစ်အစိုးရခေတ်(တပ်မတော်အစိုးရ) တုန်းက သူတို့ဆီက ဝန်ထမ်း ၃ ယောက်ဖြစ်တဲ့ ဦးကျော်ညွန့်(မြို့နယ်ပညာရေးမှူး)၊ ဦးအောင်ညွန့်( အလယ်တန်းပြဆရာ)၊ ဦးရဲညွန့်(မိုးလေဝါသနဲ့ ဇလဗေဒ ၊ မြို့နယ်ဦးစီးမှူး)တို့ဟာ စာရင်းမရှိ အမှုတွဲမရှိ ထောင်ထဲမှာ ၆ နှစ်တောင်နေခဲ့ရတယ်၊ ပုဒ်မ ၁၀(က) လားဆိုတော့ ဘာပုဒ်မမှ မတတ်ဖူးတဲ့။ သူတို့ကို ၆ နှစ်အတွင်း ချုပ်ရက်ရမန်လည်းမယူ၊ တရားရုံးမတင် ပြစ်ဒဏ်လည်းမချဘဲ စစ်ထောက်လှမ်းရေးက ဒီအတိုင်း ၆နှစ်လုံးလုံးထောင်ထဲမှာ ထည့်ထားတာ တဲ့။ ဘာပုဒ်မမှလည်းမတတ်ဘဲ ၆ နှစ်ထောင်ထဲမှာထည့်ထားကာ လွှတ်ပေးလိုက်ပြီး ဝန်ထမ်းပင်စင်လည်း မပေးပါဘူးတဲ့။ သိတ်မကြာဘူး ရှေ့ဆင့်နောက်ဆင့်ပဲ သူတို့ဟာ ဆုံးပါးသွားကြတယ်.. တဲ့။ သူတို့ကို ထောက်လှမ်းရေးက ဘာလို့ဖမ်းတာလဲ ဆိုတော့ ၁၉၈၉ ခုနှစ်က ထိုင်းနိုင်ငံကနေ အိန္ဒိယကို ကျောင်းသားတွေက လေယာဉ်ပြန်ပေးဆွဲတာ ဆပ်ပြာတုံး ဗုံးပုံစံလုပ်ထားတာကို လက်ဖက်ရည်ဆိုင်မှာ ဟားတိုက်ရီမောကြလို့ ဖမ်းတာတဲ့။ အဲဒါနဲ့ပဲ သူတို့ကို ဖမ်းလိုက်ပြီး ထောင်ထဲ ထည့်လိုက်တာပဲ ဖြစ်ပါတယ်။ အဲဒီခေတ်က တရားဥပဒေစိုးမိုးရေးကို အဲဒီလိုလုပ်ကြတာပဲ ဖြစ်ပါတယ်။   သူတို့တွေသည်လည်း ကျွန်တော်တို့ရဲ့ နိုင်ငံသားပေပဲ မဟုတ်ပါလား။ ကျွန်တော်တို့လို လူသားတွေပဲ မဟုတ်ပါလား၊ ကျွန်တော်တို့က နိုင်ငံရေးလုပ်လို့ NLD ရဲ့ အမာခံလူငယ်တွေမို့ ဖမ်းတယ်၊ တကယ်မကျူးလွန်တဲ့ အမှုတွေနဲ့ ထောင်နှစ်ရှည်ချခံရတယ်၊ ယုံကြည်ချက်တွေ ခံယူချက်တွေနဲ့ ထောင်ထဲမှာ ကြံ့ကြံ့ခံရပ်တည်ခဲ့တယ်၊ ဒါပေမယ့် သူတို့က သာမန်ပြည်သူတွေထဲက ပြည်သူတွေဆိုတော့ သူတို့ရဲ့ နစ်နာချက်တွေကို ကျွန်တော်တို့ ကိုယ်ချင်းစာကြည့်လို့ ရပါတယ်။  ကျွန်တော့ရဲ့ ဆောင်းပါးအစမှာ ဖော်ပြခဲ့သလိုပါပဲ၊ စစ်အစိုးရ၊ အာဏာသိမ်းအစိုးရ(တပ်မတော်အစိုးရ) ခေတ်မှာ တရားမျှတမှုတွေ မရှိတာကတော့ ဘယ်သူမှ အငြင်းမပွားနိုင်ပါဘူး။ ဒီဖက်ခေတ်ကိုရောက်လာတော့ အကန့်အသတ်တွေနဲ့ ပွင့်လင်းမြင်သာမှုတွေရှိလာတာရယ်၊ လွတ်လပ်စွာထုတ်ဖော် ပြောဆို ရေးသား ထုတ်ဝေခွင့်တွေ ရလာတာရယ်တွေကြောင့် လူသားပီပီ တရားဉပဒေမဲ့ လုပ်ထားခံခဲ့ရမှုတွေ၊ နစ်နာမှုတွေ၊ ဆုံးရှုံးမှုတွေကို ယနေ့မျိုးဆက်တွေ သိရှိလာစေရန် နှင့် ထပ်မံမဖြစ်ပေါ်စေရန် ပြောဆိုမှုတွေ ခပ်စိတ်စိတ်ဖြစ်လာတာ တွေ့ရပါတယ်။  အဲဒီလို ခပ်စိတ်စိတ်ဖြစ်လာခြင်းသည် ကျွန်တော်တို့မြန်မာနိုင်ငံဟာ ဒီမိုကရေစီရေး အသွင်ကူပြောင်းနေတဲ့ အတွက် အသွင်ကူးပြောင်းရေးကာလ တရားမျှတရေးဆိုတဲ့ Transitional justice မရှိမဖြစ် လိုအပ်နေလို့ပဲ ဖြစ်ပါတယ်။ ဆိုလိုချင်တာက မြန်မာပြည်မှာ တည်ဆောက်နေတဲ့ ငြိမ်းချမ်းရေး ဖြစ်စဉ်အတွက် မရှိမဖြစ်လုပ်ရမှာကတော့ ကျန်ခဲ့တဲ့အတိတ်နဲ့ ယခုပစ္စုပ္ပန်မှာ တရားမျှတမှု ရရှိစေရေးကို လုပ်ဆောင်ရမှာပဲဖြစ်ပါတယ်။ မတရားခံထားရသူ မြန်မာနိုင်ငံတိုင်းရင်းသားတွေရဲ့ စိတ်ဒဏ်ရာတွေကို ပြန်လည်ကုစားပေးရမှာ ဖြစ်ပါတယ်။ ဒါမှလည်း အနာဂတ်မှာ တရားမျှတရေးနဲ့ တရားဥပဒေစိုးမိုးရေး အားကောင်းလာမှာပဲ ဖြစ်ပါတယ်။  သိပ်မဝေးသေးတဲ့ အချိန်ကာလတွေမှာ ကျွန်တော်အပါအဝင် နိုင်ငံရေးအကျဉ်းသားဟောင်းများနဲ့ တိုင်းရင်းသားပြည်သူတစ်ချို့ဟာ တရားမျှတမှုကင်းမဲ့စွာနဲ့ အနှိပ်စက် အညှဉ်းပန်းခံ၊ ထောင်နှစ်ရှည် ကျခံခဲ့ကြရပါတယ်။ တစ်ချို့ဟာ နောက်ဆက်တွဲ စိတ်ဒဏ်ရာတွေအပါအဝင် အခြားဒဏ်ရာတွေနဲ့ ကွယ်လွန်သွားကြတာတွေလည်း ရှိနေပါတယ်။ သူတို့တွေဟာ အမျိုးသားပြန်လည်သင့်မြတ်ရေးကို လိုလားသူများဖြစ်ကြပါတယ်။ နိုင်ငံတော်မှာ တည်ဆောက်နေတဲ့ ငြိမ်းချမ်းရေးကိုလည်း လိုချင်ကြသူ များဖြစ်ပါတယ်။ မေးခွန်းတိုင်း ပြဿနာတိုင်းမှာ အဖြေရှိကြတာပဲ မဟုတ်ပါလား။  ကျွန်တော်တို့ အဖြေထုတ်တဲ့အခါ မတရားမှုတွေခံစားကြရပြီး စိတ်ဒဏ်ရာ ရနေကြသူတွေနဲ့ အခြားဒဏ်ရာရနေသူတွေအတွက် အမျိုးသားပြန်လည်သင့်မြတ်ရေးနဲ့ ငြိမ်းချမ်းရေးအောင်မြင်စေရန် တစ်စုံတရာ ပြန်လည်ကုစားပေးရေးအစီအစဉ်ကို နိုင်ငံတကာမှာ ဆောင်ရွက်တဲ့နည်းတူ သက်ဆိုင်သူများက ဆောင်ရွက်ပေးနိုင်ဖို့ ကြိုးစားစေချင် ပါကြောင်း။ ။  သန့်ဇော် ( သန်လျင် )
http://www.mizzimaburmese.com/article/60652	Google apps တွေ မပါတော့တဲ့ ပထမဆုံးသော စမတ်ဖုန်းတွေကို Huawei မိတ်ဆက်	စက်တင်ဘာ ၂၀ တရုတ် နည်းပညာ ကုမ္ပဏီကြီး Huawei ကတော့ ယင်းရဲ့ နောက်ဆုံးထုတ် ထုတ်ကုန်တစ်ခုဖြစ်တဲ့ တန်ဖိုးကြီး Mate 30 စမတ်ဖုန်းကို စက်တင်ဘာ ၁၉ ရက် ဂျာမနီနိုင်ငံ မြူးနစ်မြို့ အခမ်းအနားမှာ ထုတ်ဖော်မိတ်ဆက်သွားခဲ့ပါတယ်။ ဒါကတော့ အမေရိကန် အရေးယူပိတ်ဆို့မှုကြောင့် နာမည်ကျော် Google apps တွေကို ထည့်သွင်းနိုင်တော့ခြင်း မရှိတဲ့ ပထမဆုံးသော Huawei ဖုန်းတွေလည်း ဖြစ်လာခဲ့ပါတယ်။      ဒါပေမယ့့်လည်း Google apps တွေအစား ကိုယ်ပိုင် apps တွေ အစားထိုးပေးထားတဲ့ ယခု Mate 30 ဖုန်းတွေကတော့ Apple ရဲ့ iPhone 11 ကို စိန်ခေါ်နိုင်ဖို့ ရှိနေတယ်လို့ သိရပါတယ်။ ယခု Mate 30 နဲ့ Mate 30 Pro ဖုန်းတွေကတော့ ပိုမို ကျစ်လျစ်သပ်ရပ်မှု ရှိသလို ကင်မရာတွေကလည်း အရည်အသွေး ပိုမြင့်မားကြောင်း၊ မျက်နှာပြင်ကလည်း iPhone 11 ထက် ပိုတောက်ပကြောင်း တရုတ်ကုမ္ပဏီက ပြောသွားခဲ့ပါတယ်။  ယခု ဖုန်းသစ်တွေကိုတော့ ဥရောပစျေးကွက်မှာ ဘယ်တော့ စရောင်းမလဲ ဆိုတာကိုတော့ ကုမ္ပဏီက ထုတ်မပြောသွားခဲ့ပါဘူး။ စျေးနှုန်းတွေကတော့ Mate 30 ဆိုရင် ၇၉၉ ယူရို ၊ Mate 30 Pro ဆိုရင် ၁,၀၉၉ ယူရို နဲ့ Mate 30 Pro 5G က ယူရို ၁,၁၉၉ နဲ့ စတင်မှာဖြစ်ကြောင်း သိရပါတယ်။ Mizzima Key Campaign မှာ ပါဝင်ဖို့ ဖိတ်ခေါ်လိုက်ပါတယ်။ Visit Our website: http://building.mizzimafoundation.org/
http://www.mizzimaburmese.com/article/65586	ဇန်နဝါရီလ ၁၃ ရက်နေ့အတွက် MizzimaTV ရုပ်သံလိုင်းရဲ့ တစ်နေ့တာ အစီအစဉ်များ	မင်္ဂလာပါ Mizzima TV ရုပ်သံလိုင်း တနင်္လာနေ့အတွက် ကြည့်ရှုစရာလေးတွေပါ။  #MizzimaTV #DailySchedule
http://www.mizzimaburmese.com/article/63787	စီးပွားရေးလုပ်ငန်းများတွင် ကလေးထိန်းအထောက်အပံ့ မရှိခြင်းကြောင့် အမျိုးသမီးလုပ်သားတိုးမြင့်ရေး အဟန့်အတားဖြစ်နေဟု IFC အစီရင်ခံစာကပြော	ရန်ကုန်။    ။ စီးပွားရေးလုပ်ငန်းများအနေဖြင့် ဝန်ထမ်းများအတွက် ကလေးသူငယ်ပြုစုစောင့်ရှောက်မှု အထောက်အပံ့များ မထားရှိခြင်းနှင့် ထိုသို့ထောက်ပံ့မှုလိုအပ်သည်ကို သိရှိနားလည်မှု နည်းပါးနေခြင်းတို့သည် မြန်မာနိုင်ငံ၏ လုပ်သားအင်အားစုတွင် အမျိုးသမီးများ ပါဝင်လာနိုင်မှု တိုးမြင့်လာစေရန် အဓိက အဟန့်အတားတစ်ခု ဖြစ်နေသည်ဟု ကမ္ဘာ့ဘဏ်အုပ်စုဝင် အပြည်ပြည်ဆိုင်ရာ ဘဏ္ဍာရေးကော်ပိုရေးရှင်း (IFC) ၏ အစီရင်ခံစာသစ်က ဖော်ပြထားသည်။  အပြည်ပြည်ဆိုင်ရာ ဘဏ္ဍာရေးကော်ပိုရေးရှင်း (IFC) ၏ မြန်မာနိုင်ငံ ကျား/မကဏ္ဍရေးရာခေါင်းဆောင် Ellen Maynes က အမျိုးသမီးတွေဟာ ကလေးမွေးပြီးနောက်ပိုင်း လုပ်ငန်းခွင်မှ နုတ်ထွက်ဖို့အတွက် ဖိအားတွေ ဆက်တိုက်ခံစား နေရပါတယ်။ အကျိုးဆက်အနေနဲ့ ပုဂ္ဂလိကစီးပွားရေးလုပ်ငန်းတွေမှာ လုပ်ကိုင်နေတဲ့ အမျိုးသမီးအများစုက သူတို့ရဲ့ အသက်မွေးဝမ်းကျောင်းဆိုင်ရာ ရည်မှန်းချက်ပန်းတိုင်တွေကို ဆက်လက်ဆောင်ရွက်နိုင်ဖို့အတွက် ကလေးမွေးဖို့ နောက်ရွှေ့ဆိုင်းတာမျိုး၊ ကလေးမယူတော့တာမျိုးတွေ ပြုလုပ်နေကြပါတယ်။ ကလေးသူငယ်ပြုစုစောင့်ရှောက်မှု တာဝန်ဟာ အမျိုးသမီးတွေမှာသာ ရှိတယ်လို့ စီးပွားရေးလုပ်ငန်းတွေက ထင်နေကြသော်လည်းပဲ ဒီအချက်က မြန်မာနိုင်ငံအတွက် သေချာပေါက် မှန်ကန်မှုမရှိပါဘူး ဟု ဆိုသည်။  ယခုသုတေသနတွင် ပါဝင်ဖြေဆိုခဲ့သည့် မူကြိုအရွယ်မတိုင်ခင်ကလေးငယ်ရှိသောမိဘများတွင် ၇ ရာခိုင်နှုန်းသာ ပုဂ္ဂလိက ကလေးပြုစုစောင့်ရှောက်ရေးစင်တာကို အသုံးပြုနိုင်ကြသည်ဟုလည်း အစီရင်ခံစာတွင်ပါရှိသည်။ ၈၆ ရာခိုင်နှုန်းသော မိဘများသည် ၎င်းတို့အလုပ်လုပ်ကိုင်နိုင်ရန် အတွက် ကလေးထိန်းပေးရန် ဆွေမျိုးတော်စပ်သူ တစ်ဦးဦးကို အားကိုးရသည်။       မူကြိုအရွယ်မတိုင်ခင်ကလေးငယ်များနှင့် မိဘများ၏ ၂၂ ရာခိုင်နှုန်းသည် ၎င်းတို့၏ကလေးများနှင့် အတူမနေကြဟု အစီရင်ခံစာက ရေးသားထားသည်။ မိဘများက သူတို့၏ကလေးငယ်များနှင့်ပတ်သက်၍ စိုးရိမ်ကြမှုများတွင် ဘေးကင်းလုံခြုံရေးက ထိပ်ဆုံးကပါရှိပြီး ကျန်းမာရေးက ဒုတိယလိုက်သည်။ ထို့အပြင် ကလေးငယ်များမှ နည်းပညာအသစ်များနှင့် လူမှုသတင်း ကွန်ယက်များကို လက်လှမ်းမီမှု ရှိနေသည့်အတွက်လည်း စိုးရိမ်ကြသည်ဟုလည်း ပါရှိသည်။  စီးပွားရေးလုပ်ငန်းများတွင် ဝန်ထမ်းများအတွက် ကလေးသူငယ်ပြုစုစောင့်ရှောက်ရေးကိုထောက်ပံ့ပေးရန် အကြံပြုထားပြီး မိဘများအနေဖြင့် အလုပ်အပေါ်ပိုမိုစိတ်ဝင်စား လုပ်ဆောင်လာနိုင်ပြီး အလုပ်မှ အာရုံပြန့်နှံ့မှုနည်းစေခြင်းကြောင့် လုပ်ဆောင်မှုစွမ်းအား တိုးမြှင့်နိုင်ခြင်း၊ ဝန်ထမ်းသစ်ဆွဲဆောင်နိုင်ခြင်းနှင့် ဝန်ထမ်းများကို ဆက်လက်ထိန်းသိမ်းနိုင်ခြင်းတို့ ရနိုင်သည်ဟု ဆိုသည်။   အိုင်အက်ဖ်စီသည် ကမ္ဘာ့ဘဏ်၏ညီနောင်သားချင်း အဖွဲ့အစည်းဖြစ်ပြီး ထွန်းသစ်စဈေးကွက်စီးပွားရေးနိုင်ငံများတွင် ပုဂ္ဂလိက ကဏ္ဍဖွံ့ဖြိုးတိုးတက်ရေးကို ဆောင်ရွက်နေသော အဖွဲ့ဖြစ်သည်။  Mizzima Key Campaign မှာ ပါဝင်ဖို့ ဖိတ်ခေါ်လိုက်ပါတယ်။ Visit Our website: http://building.mizzimafoundation.org/
http://www.mizzimaburmese.com/article/927	ယုဇန ဥယျာဉ်အိမ်ရာ ကိစ္စ ဘယ်သူ့မှာ တာဝန်ရှိပါသလဲ	ရန်ကုန်တိုင်းဒေသကြီး၊ အရှေ့ပိုင်းခရိုင်၊ ဒဂုံဆိပ်ကမ်းမြို့နယ်မှာနေတဲ့ ကိုလွင်ဦး ရေးလိုက်တဲ့ စာတစ်စောင်ကို မဇ္ဈိမ စာဖတ်သူကဏ္ဍက လက်ခံရရှိခဲ့ပါတယ်။ ရေးလိုက်တဲ့ အကြောင်းအရာကတော့ ဒဂုံဆိပ်ကမ်းမြို့နယ်မှာ ရှိတဲ့ ယုဇန ဥယျာဉ်အိမ်ရာမှာ ရေကောင်းရေသန့် ရရှိဖို့နဲ့ ပျက်စီး နေတဲ့ လမ်းတွေကို ပြုပြင်ဖို့ အိမ်ရာအုပ်ချုပ်ရေးရုံးနဲ့ စည်ပင်တို့ ဘယ်သူ့မှာ တာဝန်ရှိသလဲဆိုတာ သိချင်ပြီး တာဝန်ရှိသူတွေအနေနဲ့ ယုဇနအိမ်ရာကို ဂရုတစိုက် လုပ်ပေးစေချင်တဲ့ စိတ်နဲ့ ရေးလိုက်တဲ့ စာပါလို့ ဆိုပါတယ်။ သူဟာ ယုဇနအိမ်ရာ တိုက်ခန်းမှာ နေထိုင်ခဲ့တာ ၁၅ နှစ်ခန့် ရှိပြီဖြစ်ပြီး ကိုယ်ပိုင်အိမ်ခန်းနဲ့ နေချင်တဲ့အတွက် မိမိတတ်နိုင်တဲ့ ငွေနဲ့ ဒီအိမ်ခန်းကို ဝယ်ဖြစ်ခဲ့တယ်လို့ ပြောပါတယ်။ စပြီး နေ ကတည်းက ဒီနေ့အထိ အိမ်ခန်းတွေကို ပေးတဲ့ရေဟာ အမြဲအဝါရောင်သန်းလို့ ဆီဝေ့နေတဲ့အတွက် ရေဆိုးတာနဲ့ သန့်ရှင်းရေးအတွက်သာ ဒီရေကို အသုံးပြုပြီး သောက်ဖို့နဲ့ ချက်ပြုတ်ဖို့အတွက်ကတော့ ရေလှည်းနဲ့ ရောင်းတဲ့သူတွေဆီက ဝယ်သုံးရတယ်လို့ ဆိုပါတယ်။ ယုဇနနဲ့ ရန်ကုန်မြို့ထဲကို သွားလာဖို့ မထသ က ခရီးသည်တင်ယာဉ်တွေ စီစဉ်ထားပေမဲ့ အချိန်လုပြီး အလုပ်လုပ်နေကြရတဲ့ သူတွေကတော့ စုပေါင်း တက္ကစီတွေကိုပဲ စီးကြရပါတယ်။ ကားခ အပိုကုန်နေတာကိုလည်း ခံနိုင်ပေမယ့် သည်းမခံနိုင်တာ ကတော့ ယုဇနရဲ့ လမ်းတွေပါပဲ။ ယာဉ်လိုင်း ကားတွေ မောင်းတဲ့ လမ်းတွေမှာ ချိုင့်ခွက်တွေ အများအပြား ဖြစ်ပေါ်လို့ မိုးရွာရင် ရေလျှံတာကြောင့် လမ်းဘေးက လျှောက်တဲ့ သူတွေမှာ ကားတွေ ဖြတ်မောင်းသွားရင် ရွံ့ဗွက်စင်ခံရပြီး ကံမကောင်းရင် ကားဘီးနဲ့ ထိပြီး လွင့်လာတဲ့ ခဲမှန်တာကိုလည်း ခံကြရတယ်လို့ ရေးပါတယ်။     လမ်းမကောင်းတာက လမ်းမကြီးတင်မကဘဲ တိုက်တွေရှိတဲ့ လမ်းသွယ်တွေမှာလည်း လမ်းတွေက မြင်မကောင်းအောင် ပျက်စီးပြီး နေသာရင် မသိသာပေမယ့် မိုးရွာရင်တော့ ညစ်ပတ်တဲ့ ရေတွေပြည့်လျှံနေတဲ့ လမ်းပေါ်မှာ မဖြစ်မနေ လျှောက်လှမ်းရတဲ့အတွက် နေ့စဉ်နဲ့ အမျှ စိတ်ရော ကိုယ်ပါ ဆင်းရဲကြရပါတယ်။ ယုဇနမှာ နေသူတွေက နေထိုင်ကြတဲ့ လူဦးရေကလည်း တစ်နေ့တခြား ပိုမိုများပြားလာတာကြောင့် သန့်ရှင်းမှုမရှိဘဲ ညစ်ပတ်နေတာဟာ လူတွေရဲ့ ကျန်းမာရေးကို ထိခိုက် လာစေတာကို တာဝန်ရှိသူတွေအနေနဲ့ သတိမူပြီး ကာကွယ်ပေးစေချင်တယ်လို့ ဆိုပါတယ်။ အိမ်ခန်းတွေကို အဖြစ်ဆောက်ထားလို့ အောက်ထပ်မှာနေတဲ့ အခန်းတွေရဲ့ မျက်နှာကြက်က အင်္ဂတေ ကွာကျလို့ ဘယ်နေ့ ခေါင်းကွဲမလဲလို့ စိုးရိမ်နေရတာကလည်း ယုဇန နေသူတွေရဲ့ ခံစားမှု တစ်ခုပါပဲလို့ ပြောပါတယ်။ သူပြောချင်တာကတော့ ယုဇနအိမ်ရာနေသူတွေက အခြားအရာတွေထက် အဓိကကျတဲ့ ရေကောင်းရေသန့် ရဖို့ကို အမြန်ဆုံး အကောင်အထည်ဖော်ပေးစေချင်သလို ပျက်စီး နေတဲ့ ယုဇနအိမ်ရာအတွင်းက လမ်းတွေကိုလည်း အမြန်ဆုံး ပြင်ပေးစေချင်တဲ့ အတွက် အုပ်ချုပ်ရေး ရုံးခန်းကို ပြောရမှာလား၊ စည်ပင်ကို ပြောရမှာလား မသိတာကြောင့် မဇ္ဈိမစာဖတ်သူ ကဏ္ဍကိုပဲ ရေးသားပေးပို့ လိုက်တာကို ဖော်ပြပေးစေချင်ပါတယ်လို့ ဆိုလာတဲ့ စာကို ဖော်ပြလိုက် ပါတယ်။
http://www.mizzimaburmese.com/article/60413	"မြန်မာ့လူ့ဘောင် ပိုကောင်းစေဖို့ "" နိစ္စဓူဝ"" ကို ကြည့်ကြစို့ (Dress)"	"မြန်မာ့လူမှုအဖွဲ့အစည်းမှာ နေ့စဉ်ဖြစ်ပျက်နေတာတွေ၊ အကြောင်းအရာတွေကို ""နိစ္စဓူဝ"" အစီအစဉ်မှာ Mizzima TV က တင်ဆက်ပေးနေတာ ဖြစ်ပါတယ်။  ဒီတစ်ပတ်မှာတော့ အဝတ်အစားနဲ့ ပတ်သက်တဲ့ အကြောင်းအရာကို ဆွေးနွေးမှာဖြစ်ပြီး ခေတ်အဆက်ဆက် ပြောင်းလဲလာတဲ့ သမိုင်းတစ်လျှောက်မှာ လူတွေရဲ့ ဝတ်စားဆင်ယင်မှုဟာ တစ်ခေတ်နဲ့ တစ်ခေတ် မတူကြ ဘဲနဲ့ အမြဲပြောင်းလဲလာတာကို တွေ့ကြရမှာ ဖြစ်ပါတယ်။ ဒါပေမယ့် ပြောင်းလဲမှုတွေရဲ့ နောက်မှာ ပြောဆို ဝေဖန်ခံရတာက အမျိုးသမီးတွေပဲ ဖြစ်ပါတယ်။  အမျိုးသမီးတွေဟာ ဝတ်စားဆင်ယင်မှု ပြောင်းလဲလာတဲ့ အချိန်အခါမှာ ဝေဖန်မှုကို အမျိုးသမီးတွေကသာ ခံခဲ့ကြရပါတယ်။ဒါကြောင့် အမျိုးသမီးတစ်ယောက်ရဲ့ ဝတ်စားဆင်ယင်မှုဟာ သူ့ရဲ့ professional Life ကို သက်ရောက်မှု ရှိတယ် ။ မရှိဘူး။ အမျိုးသမီးတစ်ယောက်က သူ့ရဲ့ လွတ်လပ်စွာ ရွေးချယ်ဝတ်ဆင် ပိုင်ခွင့်ကို ပိတ်ပင်ခွင့် ၊ တားဆီးခွင့် ရှိသင့်တယ် မရှိသင့်ဘူးဆိုတာကို ဆွေးနွေးကြမှာပါ။      ဒီနေ့ဆွေးနွေးမှုမှာ ဒေါ်စုစုလှိုင်( MD, Winning Security Group) ၊မအိမ့်မျက်ခြယ်( Miss Earth Myanmar 2015)နဲ့ ကိုဇွဲမင်းထက်(သင်္ဘောအရာရှိ) တို့က ဒီအစီအစဉ်မှာ ပါဝင်ဆွေးနွေးထားကြပါတယ်။  ဒီအစီအစဉ်ကို အကြောင်းအရာအစုံ၊ ကဏ္ဍအစုံနဲ့ နှစ်ပတ် တစ်ကြိမ် တနင်္ဂနွေနေ့ ည ၇ နာရီခွဲမှာ ထုတ်လွှင့်ပြသနေတာ ဖြစ်ပါတယ်။"
http://www.mizzimaburmese.com/article/26024	မြောက်ဦးသင်္ကြန်သံချပ်ပြိုင်ပွဲ ကျင်းပ	မြောက်ဦး၊ ဧပြီ ၁၆ ရက်။ ။ သင်္ကြန်ကာလအတွင်း မြောက်ဦးမြို့တွင် ရခိုင်ရိုုးရာ နံ့သာသွေးပြိုင်ပွဲနှင့် သံချပ်ပြိုင်ပွဲကို ကျင်းပပြုလုပ်လျှက်ရှိရာ ဧပြီလ ၁၃ ရက်က နံ့သာသွေးပြိုင်ပွဲကို ပြုလုပ်ခဲ့ပြီး ဧပြီ ၁၅ရက် ညနေ ၅ နာရီတွင် သံချပ်ပြိုင်ပွဲကို စတင်ကျင်းပခဲ့ကြောင်း သိရသည်။ အဆိုပါသံချပ်ပြိုင်ပွဲကို ဧပြီလ ၁၅ ရက်နေ့နှင့် ၁၆ ရက်နေ့များတွင် ကျင်းပပြုလုပ်သွားမည်ဖြစ်ကာ ပြိုင်ပွဲဝင်အဖွဲ့များ၏ သံချပ်များမှာ သတ်မှတ်ထားသည့် စည်းမျဉ်းစည်းကမ်းများနှင့် ကိုက်ညီရန်လိုအပ်ပြီး ရသပေါ်လွင်သော ရခိုင်ရိုးရာ သံချပ်များကိုသာ ဦးစားပေးရွေးချယ်သွားမည်ဖြစ်ကြောင်းသိရသည်။ အမှတ်ပေးစည်းမျည်းတွေ ရှိပါတယ်။ ဝတ်စားဆင်ယင်မှုအပိုင်း၊ သံချပ်အပိုင်း၊ သရုပ်ဆောင်မှုအပိုင်း ဆိုပြီးတော့ သုံးပိုင်ခွဲထားပါတယ်။ ဝတ်စားဆင်ယင်မှုမှာ ရိုးရာဖော်ကျူးနိုင်မှု၊ တူညီဝတ်စုံဖြစ်မဖြစ် ဒီနှစ်ချက်နဲ့ အမှတ်ပေးသွားမှာပါ။ သံချပ်အနေနဲ့ ဆိုရင်တော့ ခေါင်းစဉ်နဲ့ အကြောင်းအရာ ကိုက်ညီမှု၊ အဖွဲ့အနွဲ့၊ ရိုးရာစပ်ဆိုမှု၊ စာသားအဓိပ္ပါယ် လေးနက်မှု၊ အသံသာယာပြတ်သားမှု၊ စည်းဝါးကိုက်ညီမှု၊ ရသမြောက်မှု၊ ခေတ်စနစ်ထင်ဟတ်မှု စတဲ့အချက်အလက်တွေ ပါဝင်ပါတယ်။ သရုပ်ဆောင်မှုအပိုင်းကတော့ စိတ်ဝင်စားဖွယ်ကောင်းဖို့နဲ့ စာသားနဲ့သရုပ်ဆောင် ကိုက်ညီမှုရှိရမယ်။ ဒါတွေအပေါ်မှာ အမှတ်ပေးရွေးချယ်သွားမှာ ဖြစ်ပါတယ်။ဟု အကဲဖြတ်ဒိုင် အဖွဲ့ခေါင်းဆောင် ကဗျာဆရာ နောင်အေးက ပြောသည်။     ဝင်ရောက်ယှဉ်ပြိုင်သည့် သံချပ်များမှာ ရခိုင်ရိုးရာသံချပ်ရေးစပ်နည်း၊ သံချပ်တစ်ပုဒ်၏ မူဟန်တို့မှာ စနစ်တကျဖွဲ့စည်း စပ်ဆိုထားသည့် သံချပ်များဖြစ်ရန်လိုအပ်ပြီ ယခုကဲ့သို့ ပြိုင်ပွဲများပြုလုပ်ကျင်းပရခြင်းမှာ ရိုးရာသံချပ်များ တိမ်ကော ပျောက်ကွယ်လာခြင်းအား ပြန်လည်ဖော်ထုတ်ခြင်းဖြစ်သည့်အပြင် သံချပ်အင်္ဂါရပ်နှင့် ပြည့်ဝပြီး ခိုင်မာသည့် သံချပ် ကောင်းများ ထွက်ပေါ်လာစေရန်အတွက် ရည်ရွယ်ပြုလုပ်ရခြင်းဖြစ်ကြောင်း သိရသည်။  သံချပ်အပေါ်မှာ စိတ်ဝင်စားမှု တော်တော်လေးကိုများပါတယ်။ ရခိုင်ရိုးရာသံချပ် ရေးစပ်နည်းက တခြားနည်းတွေနဲ့ မတူဘူး။ သီးခြားပုံစံရှိပါတယ်။ ဒါဟာ ကျွန်တော်တို့ရဲ့ ရိုးရာလည်းဖြစ်ပြီးတော့ ပြည်မဘက်မှာ သီဆိုနေကြတဲ့ သံချပ်တွေနဲ့ အများကြီးကွာခြားပါတယ်။ဟု ၎င်းက ဆက်လက်ပြေကြားခဲ့သည်။ လက်ရှိတွင် မြောက်ဦးမြို့နယ်အတွင်း သံချပ်ကိုစနစ်တကျ ရေးစပ်နိုင်သည့် သံချပ်ဆရာမှာ အများဆုံး သုံးယောက် လောက်သာ ကျန်ရှိတော့ကြောင်း ယခုနှစ်ပြိုင်ပွဲတွင် လူငယ်များရေးစပ်သည့် သံချပ်များလည်း ပါဝင်လျှက်ရှိပြီး သံချပ်များ၏ အရည်အသွေးကို ဆုံးဖြတ်ရာတွင် စာသားနှင့် အသံအနေအထားကိုလိုက်ပြီး အကဲဖြတ်ရမည်ဖြစ်ကြောင်း ၎င်းက ပြောသည်။ ဒီမှာလာပြိုင်ရတဲ့ အကြောင်းရင်းကတော့ ပျော်ပွဲရွှင်ပွဲတစ်ခုလည်းဖြစ်တယ်။ ရိုးရာပွဲလည်းဖြစ်တဲ့အတွက် အားပေးတဲ့အနေနဲ့ လာပြိုင်တာပါ။ သံချပ်ရဲ့ဆိုလိုရင်းတွေကတော့ ဆေးရုံရဲ့လိုအပ်ချက်တွေ၊ တက္ကသိုလ်လိုအပ်ချက်တွေ၊ လမ်းဘေးမသပ်ရပ်မှုတွေ ဒါတွေကို ပြုပြင်ပေးဖို့အတွက် တိုက်တွန်းထားတဲ့ သံချပ်ဖြစ်ပါတယ်။ဟု ကြက်စျေးရပ်ကွက်မှ ပြိုင်ပွဲဝင်အမျိုးသမီး အဖွဲ့အခေါင်းဆောင် ဒေါ်သာနှင်းအေးက ပြောသည်။ ယင်းပြိုင်ပွဲသို့ မြောက်ဦးမြို့ရှိ ရပ်ကွက် ၄ ခုနှင့် လူမှုအဖွဲ့အစည်းတစ်ခု စုစုပေါင်း ပြိုင်ပွဲဝင်အဖွဲ့ ငါးဖွဲ့သာ ဝင်ရောက် ယှဉ်ပြိုင်လျှက်ရှိပြီး ဧပြီ ၁၇ ရက်နေ့တွင် ဆုပေးပွဲအခမ်းအနားကို ပြုလုပ်သွားမည်ဖြစ်ကာ ပထမဆုကို ကျပ်ငွေ ၆ သိန်း၊ ဒုတိယဆုကို ကျပ်ငွေ ၄ သိန်းနှင့် တတိယဆုကို ကျပ်ငွေ ၂ သိန်းထိ ပေးအပ်သွားမည်ဖြစ်ကြောင်း သိရသည်။
http://www.mizzimaburmese.com/article/63583	NLD အစိုးရ ဘဏ္ဍာရေး ပြုပြင်ပြောင်းလဲမှုများစွာ လုပ်လာဟု အစီအရင်ခံစာတစ်ရပ်တွင် ဖော်ပြ	ရန်ကုန်၊ နိုဝင်ဘာ ၂၈ ။ ။ လက်ရှိအာဏာရ အမျိုးသားဒီမိုကရေစီအဖွဲ့ချုပ်(NLD)အစိုးရအနေဖြင့် ဘဏ္ဍာရေးဆိုင်ရာ ပြုပြင်ပြောင်းလဲ မှုများစွာ လုပ်ဆောင်လာသည်ဟု The Asia Foundation မှ ထုတ်ပြန်သည့် အစီအရင်ခံစာတွင် ဖော်ပြထား သည်။ The Asia Foundation က  အောက်ခြေမှ အထက်သို့ စီမံကိန်း ရေးဆွဲတင်ပြခြင်းနှင့် အထက်မှ အောက်ခြေ သို့ စီမံကိန်း ရေးဆွဲတင်ပြခြင်း တို့၏ ဆုံချက်၊ ဒေသန္တရဖွံ့ဖြိုးရေးအတွက်t ဘဏ္ဍာငွေလျာထားခြင်း အမည် ဖြစ် သုတေသန လုပ်ထားသည့် အစီအရင်ခံစာ တစ်စောင်ကို နိုဝင်ဘာ ၂၇ ရက်က မိတ်ဆက်ခဲ့ကာ အထက်ပါ အတိုင်း ပြောခဲ့ခြင်းဖြစ်သည်။ အစီအရင်ခံစာ ရေးသားသူဖြစ်သည့် The Asia Foundation ၏ အုပ်ချုပ်မှုနှင့် မူဝါဒဆိုင်ရာအကြံပေး Mr.Richard Batcheler က ကျွန်တော်တို့ အခု အဓိကတွေ့ရတာက ဘဏ္ဍာရေးနဲ့ ပတ်သက်ပြီး အစိုးရဘက်က ပြုပြင် ပြောင်းလဲမှုတွေ အများကြီး လုပ်လာတာ တွေ့ရတယ်ဟု ပြောသည်။     စစ်အစိုးရလက်ထက် နှောင်းပိုင်း အာဏာရလာကြသည့် ပြည်ခိုင်ဖြိုးနှင့် NLD အစိုးရ နှစ်ရပ်လုံးသည် မြန်မာ နိုင်ငံ၌ စီမံကိန်းနှင့် ဘတ်ဂျက်ရေးဆွဲသည့် လုပ်ငန်းစဉ် ခိုင်မာအားကောင်းရေး ဆောင်ရွက်ရာတွင် လိုအပ် သည့် အောက်ခြေမှ အထက်သို့ စီမံကိန်း ရေးဆွဲမှုပုံစံ ကူးပြောင်းရေးကို ကြိုးပမ်းဆောင်ရွက်ခဲ့ကြကြောင်း အစီရင်ခံစာတွင် ဖော်ပြထားသည်။  Mr.Richard Batcheler က ကျွန်တော်တို့ အရင်ကကျတော့ ဆုံးဖြတ်ချက်တွေ အကုန်လုံးကို ဗဟိုချုပ်ကိုင်ပြီး လုပ်ခဲ့တယ်။ ဒါပေမယ့် အခု အသွင် ကူးပြောင်းရေး ကာလမှာတွေ့ရတဲ့ အစိုးရနှစ်ရပ်ကျတော့ ဒီဒေသန္တရ လိုအပ်ချက်ကို ဖြည့်ဆည်းပေးဖို့ လိုပါလားဆိုတဲ့ အချက်ကို ပိုပြီးတော့ နားလည်လာတယ်။ အဲအတွက် သက်ဆိုင်ရာ လျှောက် လွှာတွေ အကုန် လုံးကလည်း သက်ဆိုင်ရာ ဒေသတွေက၊ သက်ဆိုင်ရာ ဒေသန္တရ အဆင့်က လာတယ်။ အဲဒီ ဟာကိုမှ ပြန်ပြီး ဖြည့်ဆည်း ပေးတာဖြစ်တဲ့အတွက် ဒေသန္တရ လိုအပ်ချက်ကို ပိုပြီး ကိုက်ညီအောင် ဆောင်ရွက် ပေးနိုင်တယ် ဟု ပြောသည်။ ဒေသန္တရ အစုအဖွဲ့များသည် ၎င်းတို့ ဒေသ၏ လိုအပ်ချက်များကို ကောင်းစွာသိရှိရန် လိုအပ်ပြီး အစိုးရ၏ ဘတ်ဂျက်များသည် ဒေသရှိ လိုအပ်ချက်အပေါ် တုံ့ပြန်ပေးရန် လိုအပ်ကြောင်း အစိုးရအနေဖြင့် နားလည် သဘောပေါက်လာပြီး ဖြစ်ကြောင်း  အောက်ခြေမှ အထက်သို့ စီမံကိန်း ရေးဆွဲတင်ပြခြင်းနှင့် အထက်မှ အောက်ခြေသို့ စီမံကိန်း ရေးဆွဲတင်ပြခြင်း တို့၏ ဆုံချက်၊ ဒေသန္တရဖွံ့ဖြိုးရေးအတွက် ဘဏ္ဍာငွေလျာ ထားခြင်း အမည်ဖြင့် ထုတ်ဝေသည့် အစီအရင်ခံစာက ဆိုထားသည်။ အဆိုပါလုပ်ငန်းစဉ်များတွင် မြို့နယ်အတွင်းမှ လွှတ်တော်ကိုယ်စားလှယ်များ၏ အခန်းကဏ္ဍ မြင့်မားစေ ရေး၊ စီမံကိန်း ရေးဆွဲရေးနှင့် အကောင်အထည် ဖော်ဆောင်ရေး ကော်မတီများ ပိုမို အားကောင်းလာစေရေး၊ မူဝါဒ အသစ်ချမှတ်မှုများ စသည့် ကိစ္စရပ်များကို အားပေးဆောင်ရွက်လာခဲ့သည်ဟု ၎င်းအစီအရင်ခံစာ တွင် ဖော်ပြထားသည်။ အစိုးရအနေဖြင့် ဘဏ္ဍာရေးဆိုင်ရာ အရေးကြီးသော အခန်းကဏ္ဍများဖြစ်သည့် ပညာရေး၊ လျှပ်စစ်၊ လမ်းနှင့် ကျေးလက်ဒေသ ဖွံ့ဖြိုးတိုးတက်ရေး စသည့် ကဏ္ဍလေးခုတွင် ပထဝီဆိုင်ရာ အနေအထားအရ ဒေသန္တရ အသုံး စရိတ်ကို တန်းတူညီမျှစွာ သုံးစွဲနိုင်ရေး အကြံပြုထားကြောင်း၊ လမ်းပန်းဆက်သွယ်ရေး ကဏ္ဍတွင် ရှမ်းပြည် နယ်သည် ရင်းနှီးမြှုပ်နှံမှု လိုအပ်ချက်များ အခြေပြုရန်ပုံငွေ ခွဲဝေရာမှာ အများဆုံး လိုအပ်နေကြောင်း အစီအရင်ခံစာမှာ ဖော်ပြထားသည်။ ရှမ်းပြည်နယ်အစိုးရအဖွဲ့ ဘဏ္ဍာရေးဝန်ကြီး ဦးစိုင်းရှဲန်တစ်လုံက လမ်းပန်းဆက်သွယ်ရေးနဲ့ ပတ်သက်ရင် ကျွန်တော်တို့ ရှမ်းပြည်နယ်အနေနဲ့ မြန်မာတစ်နိုင်ငံလုံးရဲ့ လေးပုံ တစ်ပုံရှိတယ်။ ဒါပေမယ့် အစိုးရက ခွဲဝေ ပေးမှုက လမ်းရဲ့ အကွာအဝေးအပေါ် မူတည်ပြီး ခွဲဝေတာ မဟုတ်တဲ့ အတွက် ကျွန်တော်တို့က ရတာနည်း တာပေါ့။ တခြားပြည်နယ်၊ တိုင်းတွေထက် သုံးစွဲရမှုနည်းပါတယ်။ ကယား ပြည်နယ်ဆိုရင် ကျွန်တော်တို့ ခရိုင်တစ်မြို့စာပဲရှိတယ်။ လမ်းရဲ့ ဧရိယာအရှည်ကို ကြည့်ပြီးပေးရင် ပိုကောင်း လာမှာပေါ့ဟု ပြောသည်။ အစိုးရ၏ အောက်ခြေမှ အထက်သို့ စီမံကိန်း ရေးဆွဲတင်ပြခြင်းတွင် လွှတ်တော် အမတ်များကို ထောက်ပံ့ ကူညီမှုများ ပိုမို လုပ်ဆောင်ရန် အကြံပြုထားပြီး အကျင့်ပျက် ခြစားမှုများ မဖြစ်ပေါ်စေရေးကိုလည်း သတိပြု ရမည်ဟု အစီရင်ခံစာက အကြံပြုထားသည်။ Mr.Richard Batcheler က ဘယ်နိုင်ငံမှာပဲဖြစ်ဖြစ် လူတစ်ယောက်ကို အာဏာအများကြီး ပေးလိုက်ရင် ပြဿနာ ရှိတယ်။ မြန်မာနိုင်ငံမှာ အခု ပုံစံအရ ဒီလွှတ်တော်အမတ်တွေက အကျင့်ပျက်ခြစားနေတယ်လို့ ပြောတာ မဟုတ်ဘူး။ ဒါပေမယ့် တခြား နိုင်ငံတွေမှာဆိုရင်တော့ လွှတ်တော်အမတ်တွေကို ကျွန်တော်တို့က အာဏာ အများကြီး ပေးမိရင် နောက်ဆက် တွဲ အနေနဲ့ အကျင့်ပျက်ခြစားမှုတွေက ပါလာတယ်။ အဲတော့ ကျွန်တော်တို့ လုပ်နိုင်တာကျတော့ တခြား နိုင်ငံ တွေမှာ လုပ်ဆောင်သွားတဲ့ ကောင်းတဲ့ အမူအကျင့်တွေကို အတုယူဖို့ပါပဲ ဟု ပြောသည်။ Mizzima Key Campaign မှာ ပါဝင်ဖို့ ဖိတ်ခေါ်လိုက်ပါတယ်။ Visit Our website: http://building.mizzimafoundation.org/
http://www.mizzimaburmese.com/article/63164	Google နှင့် Facebook စီးပွားရေးလုပ်ငန်းပုံစံက လူ့အခွင့်အရေးကို ခြိမ်းခြောက်နေဟု ဆို	နိုဝင်ဘာ ၂၁ ။    ။Google နှင့် Facebook တို့၏ ဒေတာစုဆောင်းမှု စီးပွားရေး မော်ဒယ်က ကမ္ဘာတစ်ဝန်း လူ့အခွင့်အရေးအတွက် ခြိမ်းခြောက်မှုတစ်ခုဖြစ်နေကြောင်း နိုင်ငံတကာလွတ်ငြိမ်းချမ်းသာခွင့်အဖွဲ့ Amnesty International က နိုဝင်ဘာ ၂၀ ရက်တွင် အစီရင်ခံစာတစ်ရပ် ထုတ်ပြန်လိုက်သည်။  လူထုကို အခမဲ့ အွန်လိုင်း ဝန်ဆောင်မှုများ ကမ်းလှမ်းပေးပြီး ယင်းနောက် ငွေရရှိမည့် ကြော်ငြာများအတွက် ၎င်းတို့၏ အချက်အလက်များကို အသုံးပြုခြင်းက လွတ်လပ်စွာ ထုတ်ဖော်ခွင့့်အပါအဝင် လူ့အခွင့်အရေးအပေါ် ထိပါးခြိမ်းခြောက်နေလျက် ရှိကြောင်း အဆိုပါအဖွဲ့အစည်းက ပြောဆိုသွားခဲ့သည်။  သူတို့ ထောက်ပံ့နေတဲ့ ဝန်ဆောင်မှုတွေက အစစ်အမှန် တန်ဖိုး ရှိတယ်ဆိုပေမယ့် ဒီ Google ၊ Facebook ပလက်ဖောင်းတွေက စနစ်တကျ ထိခိုက်နစ်နာစေမှုတွေကို ဖြစ်စေနေပါတယ် ဟု Amnesty အဖွဲ့က Surveillance Giants ဆိုသည့် ယင်း၏ အစီရင်ခံစာထဲတွင် ရေးသားထားသည်။      အဆိုပါ ကုမ္ပဏီကြီးနှစ်ခုဟာ မြောက်မြားလှစွာသော ဒေတာအချက်အလက်များကို စုဆောင်းနိုင်စွမ်း ရှိပြီး အဆိုပါ ဒေတာများကို ယင်းတို့၏ customer များ၏ အကျိုးစီးပွားနှင့် ဆန့်ကျင်ကာ အသုံးပြုကောင်း ပြုနိုင်သည်ဟု လန်ဒန် အခြေစိုက် လူ့အခွင့်အရေး အဖွဲ့က ပြောသွားသည်။   ဒီလို စီးပွားရေး မော်ဒယ်မျိုးက privacy ဆိုင်ရာ အခွင့်အရေးနဲ့ ဘယ်လိုမှကို သဟဇာတမဖြစ်ပါဘူး လို့ Amnesty က ပြောသွားသည်။
http://www.mizzimaburmese.com/article/60408	လူမှုကွန်ရက်နှင့် မြန်မာ့ဝန်းကျင်	"မြန်မာ့လူမှုအဖွဲ့အစည်းမှာ နေ့စဉ်ဖြစ်ပျက်နေတဲ့အကြောင်းအရာတွေ ... မကြာခဏဆိုသလို တွေ့နေရ မြင်နေရတာတွေ ... ဒီအကြောင်းအရာတွေကို ""နိစ္စဓဝစကားဝိုင်း"" မှာ အပတ်စဉ်ဆွေးနွေးသွားမှာ ဖြစ်ပါတယ်။ ခုတစ်ပတ်မှာတော့ လူမှုကွန်ရက်နှင့် မြန်မာ့ဝန်းကျင် အကြောင်းကို ဆွေးနွေးသွားမှာပါ။  #Facebook တို့လို လူမှုကွန်ရက်သုံးစွဲတဲ့အခါ ဘယ်လိုစည်းမျဉ်း စည်းကမ်းတွေ ထားရမလဲ .... #ဖုန်းအမြဲသုံးနေတော့ မိသားစုတွင်းမှာ ဘယ်လိုဆက်ဆံရေးတွေ ဖြစ်လာလဲ #လူမျိုးရေးနဲ့ဘာသာရေး အငြင်းပွားမှုတွေနဲ့ Facebook ... စတာတွေကို ဒီစကားဝိုင်းမှာ ဆွေးနွေးထားပါတယ်။"
http://www.mizzimaburmese.com/article/60371	Omni Focus ကုမ္ပဏီကို ဧရာဝတီဘဏ်က တရားစွဲမည့်ကိစ္စ (အပိုင်း ၁)	"ဧရာဝတီဘဏ်၏ ဥပဒေအကြံပေး တရားလွှတ်တော်ရှေ့နေ ဦးနေလနှင့် တွေ့ဆုံခြင်း  ရန်ကုန်မြို့တွင်း သယ်ယူပို့ဆောင်ရေးကဏ္ဍတွင် နာမည်ဆိုးဖြင့် ကျော်ကြားသော မော်တော်ယာဉ်လိုင်းပေါင်းစုံ ထိန်းသိမ်းရေးအဖွဲ့(မထသ) ကို ၂၀၁၇ ခုနှစ် နှစ်ဦးပိုင်းတွင် ဖျက်သိမ်းကာ ရန်ကုန်တိုင်းဒေသကြီး သယ်ယူပို့ဆောင်ရေး ကြီးကြပ်ကွပ်ကွဲမှု အာဏာပိုင်အဖွဲ့ (YRTA) ကို ဖွဲ့စည်းပြီး YBS စနစ်ကို ပြောင်းလဲကျင့်သုံးခဲ့သည်။ အစိုးရသစ်လက်ထက်တွင် စတင်အကောင်အထည်ဖော်ခဲ့သည့် ယင်းYBS စနစ်တွင် ဝန်ဆောင်မှုပေးရန် ပုဂ္ဂလိကယာဉ်လိုင်းကုမ္ပဏီ သုံးခုက တရုတ်နိုင်ငံထုတ် ဘတ်စ်ကားအသစ်များကို ဧရာဝတီဘဏ်၏ချေးငွေဖြင့် ဝယ်ယူခဲ့သည်။  ယာဉ်အသစ် အစီးရေ ၅၀၀ ဝယ်ယူနိုင်ရန် ဧရာဝတီဘဏ်က တိုင်းဒေသကြီးအစိုးရအဖွဲ့၏ ညွှန်ကြားချက်အတိုင်း စုစုပေါင်း ကျပ် ၅၆ ဘီလျံကျော် ထုတ်ချေးခဲ့သည်ဟု အဆိုပါဘဏ်က ၂၀၁၈ ဒီဇင်ဘာလ ၃ ရက်နေ့ ရက်စွဲဖြင့် ရန်ကုန်တိုင်း လျှပ်စစ်၊ စက်မှုလက်မှုနှင့် လမ်းပန်းဆက်သွယ်ရေးဝန်ကြီး ဒေါ်နီလာကျော်ထံ ပေးပို့သည့်စာတွင် ဖော်ပြခဲ့သည်။ သို့သော်လည်း ဘဏ်နှင့် သဘောတူထားသည့်အတိုင်း သတ်မှတ်နှုန်းထားများကို ပြန်မဆပ်သည့်အတွက် ဧရာဝတီဘဏ်က ရန်ကုန်တိုင်းတရားလွှတ်တော်တွင် ဩဂုတ်လ ၁၆ ရက်နေ့က တရားစွဲဆိုလိုက်ပြီဖြစ်သည်။      တရားစွဲဆိုခံရသည့် ကုမ္ပဏီများမှာ ဗိုလ်ချုပ်ကြီးဟောင်း ဦးနေဝင်း၏မြေး ဦးကျော်နေဝင်း ဥက္ကဋ္ဌအဖြစ် တာဝန်ယူထားသည့် Omni Focus General Services Public Co., Ltd ၊ Central Yangon Network နှင့် Keen Support Co.,ltd တို့အပြင် YBS ဘတ်စ်ကားများအဖြစ် ဝန်ဆောင်မှုပေးရန် Foton အမှတ်တံဆိပ် ယာဉ်များကို တရုတ်နိုင်ငံမှ တင်သွင်းရောင်းချပေးခဲ့သည့် ခိုင်မြဲခိုင်ကုမ္ပဏီလည်း ပါဝင်ကြောင်း ဧရာဝတီဘဏ်ထံမှ သိရသည်။ YBS စနစ်အောက်တွင် ပြေးဆွဲနေသည့် ပုဂ္ဂလိကယာဉ်လိုင်း အများစုသည် ဧရာဝတီဘဏ်ကို အတိုးနှင့်အရင်းများ ပုံမှန်ပေးသွင်းသော်လည်း အထက်ပါကုမ္ပဏီ သုံးခုမှာ ၂၀၁၇ ခုနှစ် စက်တင်ဘာလ နောက်ပိုင်းမှ စပြီး ဘဏ်နှင့် သဘောတူထားသည့်အတိုင်း ငွေများပေးသွင်းရန် ပျက်ကွက်သည့်အတွက် ထိုကုမ္ပဏီများကို တရားစွဲဆိုခြင်းဖြစ်ကြောင်း ယင်းဘဏ်၏ ဥပဒေအကြံပေး တရားလွှတ်တော်ရှေ့နေ ဦးနေလက ဆိုသည်။  ယင်းဖြစ်စဉ်နှင့်ပတ်သက်၍ သိရှိနိုင်စေရန် တရားလွှတ်တော်ရှေ့နေ ဦးနေလနှင့် Myanmar Now သတင်းဌာနတို့ တွေ့ဆုံမေးမြန်းထားသည်များကို ဖော်ပြအပ်ပါသည်။  Myanmar Now ။ ။ ကုမ္ပဏီတွေကို တရားစွဲဆိုရတဲ့ အကြောင်းအရင်းကို သိချင်ပါတယ်။  ဦးနေလ ။ ။ အဓိက တရားစွဲတာကတော့ ဘဏ်ချေးငွေရလိုမှုပါ။ ဘဏ်လုပ်ထုံးလုပ်နည်းနှင့်အညီ ဥပဒေအရ အကြောင်းကြားစာ (Legal Notice) ပေးပြီးမှ တရားစွဲဆိုခြင်း ဖြစ်ပါတယ်။ တရားစွဲဆိုမှု အသေးစိတ်ကို ခုချိန်မှာ မပြောနိုင်သေးပါဘူး။  Myanmar Now ။ ။ ကုမ္ပဏီတွေကို ဘယ်လို ချေးငွေအမျိုးအစား ပေးခဲ့တာပါလဲ။  ဦးနေလ ။ ။ Foton အမှတ်တံဆိပ် ဘတ်စ်ကားအသစ် ၅၀၀ ဝယ်ယူနိုင်ဖို့ အငှားဝယ်စနစ် (Hire Purchase System) နဲ့ ဘဏ်က ထုတ်ချေးဖို့ စီစဉ်ခဲ့တာပါ။ ယာဉ်တွေ ရောင်းချတဲ့ကုမ္ပဏီထံ ပေးသွင်းငွေကို ဘဏ်ချေးငွေအဖြစ် ပေးခဲ့တာပါ။ ဒါပေမဲ့ အစီးရေ ၅၀၀ မှာ ၁၀၀ အတွက်ပဲ ယာဉ်လိုင်စင်မှတ်ပုံတင် လာအပ်ခဲ့တဲ့အတွက် ၁၀၀ ပဲ အငှားဝယ်စနစ်မှာ အကျုံးဝင်ခဲ့ပါတယ်။   Myanmar Now ။ ။ ခုလိုတရားစွဲဆိုတာဟာ ကားအစီးရေ ဘယ်လောက်အတွက် စွဲဆိုတာလဲ။  ဦးနေလ ။ ။ အစီး ၅ဝဝ ပါ။ အစီး ၁ဝဝ အတွက်က အငှားဝယ်စနစ်နဲ့ ဖြစ်ပြီး ကျန် အစီး ၄၀၀ အတွက်က ရိုးရိုးဘဏ်ချေးငွေ ဖြစ်ပါတယ်။  Myanmar Now ။ ။ ဒီလိုတရားစွဲလိုက်တော့ အငှားဝယ်စနစ်နဲ့ ဧရာဝတီဘဏ်က ပိုင်ဆိုင်ထားတဲ့ YBS ကား အစီးရေ ၁၀၀ က ပြေးဆွဲမှု ရပ်တန့်သွားမှာလား။  ဦးနေလ ။ ။ လုံးဝ မရပ်တန့်စေရပါဘူး။ အာမခံပါတယ်။ အငှားဝယ်စနစ်နဲ့ ဧရာဝတီဘဏ်က ပိုင်တဲ့ ကားအစီး (၁ဝဝ) အတွက်လည်း ကားပြန်အပ်ဖို့ မတောင်းဆိုခဲ့ပါဘူး။  Myanmar Now ။ ။ အခုတရားစွဲဆိုမှုမှာ ရန်ကုန်တိုင်းဒေသကြီး အစိုးရအဖွဲ့နဲ့ရော ဆက်စပ်မှုရှိလား။  ဦးနေလ ။ ။ ရန်ကုန်တိုင်းဒေသကြီး အစိုးရအဖွဲ့ကို ထည့်သွင်းတရားစွဲဆိုခြင်း မရှိပါဘူး။ ၂၀၁၇ ခုနှစ် ဇန်နဝါရီလပိုင်းမှာ ရန်ကုန်တိုင်းဒေသကြီး သယ်ယူပို့ဆောင်ရေး ကြီးကြပ်ကွပ်ကဲမှု အာဏာပိုင်အဖွဲ့ YRTA အတွက် ဘဏ်လုပ်ထုံးလုပ်နည်းနဲ့အညီ ညှိနှိုင်းဆောင်ရွက်ပေးဖို့ ဧရာဝတီဘဏ်ကို ရန်ကုန်တိုင်းဒေသကြီးအစိုးရအဖွဲ့က အကြောင်းကြားစာ ပေးပို့ခဲ့ပါတယ်။ အစိုးရအဖွဲ့ အစည်းအဝေးဆုံးဖြတ်ချက်အရ YRTA က ခန့်မှန်းလိုအပ်ငွေ ကျပ် သန်းတစ်သောင်း ရှိမယ်။ သက်တမ်း ၃ လနဲ့ ဘဏ်လုပ်ထုံးလုပ်နည်းနဲ့ ညှိနှိုင်းဆောင်ရွက်ပေးဖို့ အကြောင်းကြားတာပါ။ တရားစွဲဆိုတဲ့အခါမှာတော့ တိုင်းအစိုးရအဖွဲ့ကို ထည့်သွင်းစွဲဆိုခြင်း မရှိပါဘူး။  Myanmar Now ။ ။ ဘာကြောင့်လဲ။  ဦးနေလ ။ ။ ဒါကတော့ ရှင်းပါတယ်။ ဘယ်သူက ပြောပြော၊ ဘယ်သူတွေက စာပို့ပို့၊ ဘဏ်ရဲ့တာဝန်က ဘဏ်ဒါရိုက်တာအဖွဲ့ရဲ့ဆုံးဖြတ်ချက်နဲ့ ဘဏ်လုပ်ထုံးလုပ်နည်းနဲ့အညီ ငွေထုတ်ချေးတာပါပဲ။ အစိုးရအဖွဲ့အကြောင်းကြားစာမှာ သက်တမ်း ၃ လနဲ့ ငွေကျပ် သန်းတစ်သောင်း ဆိုပေမယ့် အဲဒီတုန်းက ညှိနှိုင်းပြောဆိုမှုတွေ ရှိခဲ့ပါတယ်။ လက်တွေ့ကတော့ ဘဏ်က YBS မှာ ပြေးဆွဲမယ့် ကုမ္ပဏီကို ငွေထုတ်ချေးတာပါ။ အစိုးရအဖွဲ့ကိုရော၊ YRTA ကိုရော ငွေထုတ်ချေးတာ မဟုတ်ပါဘူး။  သူတို့က ညှိနှိုင်းဆောင်ရွက်ပေးဖို့ အကြောင်းကြားစာ ပေးပို့တယ်။ ခေါ်ယူဆွေးနွေးတာတွေပဲ ရှိပါတယ်။ သူတို့ပြောတဲ့ ပမာဏအတိုင်းလည်း ထုတ်မချေးဘူး။ ဧရာဝတီဘဏ်မှာလည်း လိုက်နာရတဲ့ ဥပဒေတွေ၊ ဗဟိုဘဏ်ရဲ့ညွှန်ကြားချက်တွေ၊ ဘဏ်လုပ်ထုံးလုပ်နည်းနဲ့ သတ်မှတ်တဲ့စည်းကမ်းချက်တွေ ရှိပါတယ်။ ပြီးတော့ နိုင်ငံတော်ဗဟိုဘဏ်ရဲ့ အနီးကပ်ကွပ်ကဲမှု ၊ ကြီးကြပ်မှု၊ ညွှန်ကြားမှုနဲ့ ဆောင်ရွက်ရတာပါ။  Myanmar Now ။ ။ ဗဟိုဘဏ်ကရော ဒီချေးငွေကိစ္စမှာ ညွှန်ကြားချက် ပေးထားတာ ရှိပါသလား။  ဦးနေလ ။ ။ ဧရာဝတီဘဏ်အပါအဝင် မြန်မာနိုင်ငံမှာရှိတဲ့ ဘဏ်အားလုံးဟာ မြန်မာနိုင်ငံ ဗဟိုဘဏ်က သတ်မှတ်တဲ့ စည်းမျဉ်းစည်းကမ်းနဲ့အညီ ဆောင်ရွက်ကြရပါတယ်။ အနီးကပ် ကွပ်ကဲမှုကိုလည်း ဗဟိုဘဏ်က လုပ်ပါတယ်။ အခုကိစ္စမှာ ရန်ကုန်တိုင်းဒေသကြီးအစိုးရအဖွဲ့က ဗဟိုဘဏ်ကို YBS ချေးငွေကိစ္စ အကြောင်းကြားစာ ပို့ပါတယ်။ ရန်ကုန်မှာ ယာဉ်ကြောကျပ်တည်းမှု ဖြေရှင်းဖို့၊ Public Transportation ကောင်းမွန်ဖို့ အစိုးရအဖွဲ့က စီစဉ်ဆောင်ရွက်နေတဲ့အကြောင်းနဲ့ ယာဉ်ဟောင်းအစားထိုးပြီး၊ ယာဉ်အသစ် လဲလှယ်ပြေးဆွဲဖို့။ အဲဒီမှာ ငွေရေးကြေးရေးအဖွဲ့အစည်းများဥပဒေ၊ ဘဏ်များရဲ့ချေးငွေဝါဒ (Credit Policy) နဲ့ (၅) နှစ်မှ (၇) နှစ် ကာလအထိ ချေးယူဖို့ ဧရာဝတီဘဏ်က စုပေါင်းချေးငွေကို စီမံခန့်ခွဲသူ (Lead Arranger) အဖြစ် ဆောင်ရွက်သွားမယ်လို့ စာပို့ပါတယ်။ ခုနပြောသလို ရန်ကုန်တိုင်းအစိုးရအဖွဲ့က ဧရာဝတီဘဏ်ကိုလည်း စာပို့ပါတယ်။ ကျွန်တော်ပြောခဲ့တဲ့ (ကျပ်)သန်းတစ်သောင်းကိစ္စကို (၃) လသက်တမ်းနဲ့။ နောက် ဗဟိုဘဏ်ကလည်း ဧရာဝတီဘဏ်ကို သေချာစီစဉ်ဆောင်ရွက်ဖို့ အကြောင်းပြန်ပါတယ်။  Myanmar Now ။ ။ Omni Focus ကုမ္ပဏီရဲ့ ဥက္ကဌ ဦးကျော်နေဝင်းက တရားရုံးမှာ တရားဝင် တင်ပြပြီဆိုရင် ""အသံဖိုင် ရှိတယ်လို့ ပြောထားတာ ရှိတယ်။ အသံဖိုင် က ဘာကို ရည်ညွှန်းတာလဲ။  ဦးနေလ ။ ။ ကျွန်တော်လည်း တွေ့တယ်။ ""အသံဖိုင် ဆိုတာ နားမလည်ဘူး။ ဧရာဝတီဘဏ်က ချေးငွေရယူလိုသူတွေနဲ့ လုပ်ငန်းနဲ့ပတ်သက်ပြီး ညှိနှိုင်းဆွေးနွေးတာမျိုး ရှိခဲ့တယ်။ ဒါပေမဲ့ ဆွေးနွေးချက်ကို နှစ်ဦးသဘောတူ အသံဖမ်းထားမယ်လို့ သဘောတူညီချက် မရှိဘူး။ အသံဖမ်းပြီး မှတ်တမ်းထားရှိမယ် ဆိုတာလည်း မရှိဘူး။ အခုတရားစွဲဆိုတာက ဘဏ်ချေးငွေ ပြန်တောင်းတာပါ။  ဘဏ်ကငွေချေးရင် ချေးငွေရယူလိုသူက ဘဏ်ကို ""ဘဏ်ချေးငွေအပြုလွှာ တင်ရတယ်။ ဘဏ်ချေးငွေကော်မတီနဲ့ ဘဏ်က ဒါရိုက်တာအဖွဲ့က အစည်းအဝေးထိုင်ပြီး အဆုံးအဖြတ် ပေးတယ်။ ချေးခွင့်ပြုရင် ချေးငွေယူသူနဲ့ ဘဏ်နဲ့ကြား ချေးငွေစည်းကမ်းချက်များပါတဲ့ စာချုပ် ချုပ်ရတယ်။  ဒါ့ပြင် အငှားဝယ်စနစ်နဲ့ ဆိုရင်လည်း အရစ်ကျ ကားဝယ်ယူခွင့်လျှောက်လွှာ တင်ရတယ်။ နောက် ရောင်းဝယ်ပေးတဲ့ Dealer ဆီက ဝယ်ယူထားတဲ့ ကားတွေကို ပိုင်ဆိုင်မှုလွှဲပြောင်းတဲ့စာချုပ် ချုပ်တယ်။ နောက်အဓိကကျတဲ့ အငှားဝယ်ယူစနစ်နဲ့ ဝယ်ယူပေးခြင်း၊ ပြန်လည်ငှားရမ်းခြင်းကို ဧရာဝတီဘဏ်နဲ့ ချုပ်ရတယ်။ အဲဒီမှာ ပြန်လည်ပေးဆပ်ရမယ့် အချိန်ဇယား လအလိုက် အတိအကျ ပါတယ်။ ဘယ်လမှာ ဘယ်လောက်ပေးဆပ်ရမယ်၊ ဘယ်နှစ်အထိ လစဉ်မှန်ကန်စွာ ပေးသွင်းမယ်ဆိုတာ ပူးတွဲပါတယ်။ ဒါအပြင် ကြားလူ (Third Party) က အရစ်ကျ မှန်ကန်စွာပေးပါမယ်ဆိုတာ အာမခံတာလည်းပါတယ်။  ဘဏ်မှာတင်သွင်းရတဲ့ စာရွက်စာတမ်း၊ ချုပ်ဆိုရတဲ့ စာရွက်စာတမ်း ဒါတွေဟာ ဗဟိုဘဏ်က သတ်မှတ်တဲ့ စည်းမျဉ်းအတိုင်း ဆောင်ရွက်ရတာပါ။ ဗဟိုဘဏ်ရဲ့ ညွှန်ကြားချက်ထဲမှာ အသံဖိုင်နဲ့ ဆွေးနွေးညှိနှိုင်း မှတ်တမ်းထားရမယ် ဆိုတာမျိုး မပါဘူး။ တရားဝင် အသံဖမ်းထားတာမျိုးလည်း မရှိဘူး။  Myanmar Now ။ ။ ခုလို တရားမစွဲမီ ညှိနှိုင်းမှု ပြုလုပ်ခဲ့တာတွေ ရှိပါသလား။  ဦးနေလ ။ ။ ရှိတယ်။ အတိုးနဲ့ ချေးငွေ ပျက်ကွက်မှုအတွက် ရန်ကုန်တိုင်းဒေသကြီး၊ စီမံကိန်းနှင့်ဘဏ္ဍာရေးဝန်ကြီး ဦးဆောင်ပြီး၊ ဧရာဝတီဘဏ်နဲ့ ကုမ္ပဏီ (၃) ခု ကိုယ်စားလှယ်တို့နဲ့ပါ။ သယ်ယူပို့ဆောင်ရေး အာဏာပိုင်အဖွဲ့က တာဝန်ရှိသူတွေလည်းပါတယ်။ ဒီနှစ် ဧပြီလကတည်းကပါ။ ဆွေးနွေးပြီး (၃) လ စောင့်ဆိုင်းခဲ့ပါတယ်။ ဒါပေမဲ့ မထူးတဲ့အတွက် တရားစွဲတဲ့အထိ ဖြစ်လာခဲ့တာပါ။  Mizzima Key Campaign မှာ ပါဝင်ဖို့ ဖိတ်ခေါ်လိုက်ပါတယ်။ Visit Our website: http://building.mizzimafoundation.org/"
http://www.mizzimaburmese.com/article/64946	ကျပ်သိန်းပေါင်း ၆ သောင်းကျော် အကုန်ခံခဲ့သော်လည်း အောင်မြင်မှုမရလို့ အားကာသိပ္ပံကျောင်းများတွင် ပြုပြင်ပြောင်းလဲမှု လုပ်မည်ဟု ဝန်ကြီးပြော	"ရန်ကုန်၊ ဒီဇင်ဘာ ၂၈။ ။ အားကစားသိပ္ပံကျောင်း ခြောက်ကျောင်းကို ၂၀၁၉-၂၀၂၀ ဘတ်ဂျက်အဖြစ် ကျပ်သိန်းပေါင်း ခြောက် သောင်းကျော် ထောက်ပံ့ပေးခဲ့သော်လည်း ကုန်ကျငွေနှင့် အောင်မြင်မှု ရရှိထားသည့် အတိုင်းအတာ ညီမျှခြင်းမရှိကြောင်း အားကာသိပ္ပံကျောင်းများတွင် ပြုပြင်ပြောင်းလဲရေးလုပ်သွားမည်ဟု ကျန်းမာရေးနှင့်အားကစားဝန်ကြီးဌာန ပြည်ထောင်စုဝန်ကြီး ဒေါက်တာမြင့်ထွေးက ပြောသည်။ ပြည်ထောင်စုဝန်ကြီး ဒေါက်တာမြင့်ထွေးက ""ဘတ်ဂျက်က အားကစားကျောင်း ခြောက် ကျောင်းကို ၂၀၁၉-၂၀၂၀ မှာကျပ်သန်းပေါင်း ၆၂၃၃ သန်း ၊သိန်းပေါင်း ၆၀၀၀၀ ကျော်ပါ၊ ဒီပိုက်ဆံတွေနဲ့ အကျိုးအမြတ်ရရဲ့လား ၊ ကုန်ကျ ငွေနဲ့အကျိုးအမြတ် ရရှိရဲ့လား ဆိုတာကို ပြန်ကြည့်ရပါမယ်""ဟု ပြောသည်။      မြန်မာနေရှင်နယ်လိဂ်မှ ကြီးမှူးကျင်းပသည့် မြန်မာ့ဘောလုံးတစ်နှစ်တာ အကောင်းဆုံးဆုနှင့် ချန်ပီယံဆုများ ပေးအပ်ပွဲ( MFF-MNL Awards Night 2019)ကို ဒီဇင်ဘာ ၂၇ ရက်နေ့ ညနေပိုင်းက ရန်ကုန်မြို့ သုဝဏ္ဏ မြက်ခင်းတုမှာ ကျင်းပသည့် အခမ်းအနားတွင် ပြည်ထောင်စုဝန်ကြီးက အထက်ပါအတိုင်း မိန့်ခွန်းမှာ ထည့် သွင်း ပြောခဲ့ခြင်းဖြစ်သည်။ ထို့ကြောင့် အားကာသိပ္ပံကျောင်း ခြောက် ကျောင်းရှိ ဘောလုံး အားကစားနည်း အပါအဝင် တခြားသော အားကစားနည်း တချို့ ကို ပြုပြင်ပြောင်းလဲရေးများ လုပ်သွားမည်ဟု ဆိုသည်။ ပြည်ထောင်စုဝန်ကြီး ဒေါက်တာမြင့်ထွေးက ""ဘောလုံးကို လုပ်ဆောင်မယ်ဆို ဦးဇော်ဇော်တို့ ဘောလုံးအဖွဲ့ချုပ် ကို ရှေ့တန်းတင်မယ်။ကျွန်တော်တို့က နောက်တန်းကနေ နေမယ်။ အားကစားသိပ္ပံမှ လုပ်တာတွေကို ဦး ဇော်ဇော်တို့ အဖွဲ့တွေနဲ့ နိုင်ငံခြားက အဖွဲ့ တွေ လာကြည့်ပါ။ ဘောလုံး လေ့ကျင့်ခန်းပေးတာ ဟုတ်သလား မဟုတ်ဘူးလား။ ကျောင်း ခြောက် ကျောင်းမှာ ရှိတယ်။ လာကြည့်ပါ လုံးဝပြင်မယ်။ တခြားအဖွဲ့ချုပ် ၊ ဥက္ကဋ္ဌတွေ လာကြည့်ပါ။ သေချာလုပ်မယ်။ ဇန်နဝါရီလမှ တော့ အနှစ်ချုပ်ပြန်သုံးသပ်တာကို အားကစားသိပ္ပံကျောင်း ခြောက် ကျောင်းကိုလုပ်မယ်""ဟု ပြောသည်။ ပြီးခဲ့ ၂၀၁၉ ဖိလစ်ပိုင်ဆီးဂိမ်းတွင် မြန်မာအားကစားအဖွဲ့ အနေဖြင့် ရွှေတံဆိပ်ဆု လေးခုသာ ရှိခဲ့သည့်အတွက် လာမည့် အနဂတ်ပြိုင်ပွဲများတွင် အောင်မြင်မှုများ ရရှိရန် မြန်မာနိုင်ငံရှိ အားကစားအဖွဲ့ချုပ်များနှင့် ကျန်းမာရေး နှင့် အားကစားဝန်ကြီးဌာန ပူးပေါင်းဆောင်ရွက်သွားရန် ရှိကြောင်း သိရသည်။ လက်ရှိတွင် အားကစားသိပ္ပံကျောင်းများ ဖြစ်သည့် ရန်ကုန်၊ မန္တလေး၊ မော်လမြိုင်၊ တောင်ကြီး၊ မုံရွာ၊ လွိုင်ကော် ကျောင်းများတွင် အားကစားအမျိုးပေါင်း ၂၂ မျိုး သင်ကြား ပို့ချနေပြီး ဝန်ထမ်းပေါင်း ၈၃၀ ဦး ခန့်အပ် ထား ကြောင်း သိရသည်။"
http://www.mizzimaburmese.com/article/59892	တပ်မတော်ပိုင် မြန်မာ့စီးပွားရေးဦးပိုင်၏ မီတာတင်ဒါ ပယ်ချရသည့်ကိစ္စ ဝန်ကြီးဌာန ရှင်းလင်းချက်	မီတာဝယ်ဖို့ တင်ဒါခေါ်ယူရာမှာ ဝင်ရောက်ယှဉ်ပြိုင်တဲ့ ကုမ္ပဏီတွေအနက် တပ်မတော်ပိုင် မြန်မာ့စီးပွားရေးဦးပိုင်အပါအဝင် ကုမ္ပဏီတစ်ချို့က တင်ဒါစိစစ်ရွေးချယ်မှုအပေါ် ဝင်ရောက်စွက်ဖက်တာ၊ မလျော်ဩဇာသုံး ဆောင်ရွက်လိုတာတွေ ရှိခဲ့တယ်လို့ လျှပ်စစ်နဲ့ စွမ်းအင်ဝန်ကြီးဌာန၊ ဒုတိယဝန်ကြီး ဒေါက်တာထွန်းနိုင်ရဲ့ ဩဂုတ်လ ၂၁ရက်၊ ပြည်ထောင်စုလွှတ်တော်အစည်းအဝေးမှာ ရှင်းလင်းချက် အပြည့်အစုံကို ဖော်ပြလိုက်ပါတယ်။
http://www.mizzimaburmese.com/article/65940	အခြေခံပညာကျောင်းများ စာသင်ချိန်တိုးမြှင့်မှုအတွက် မန္တလေးတွင် ဆန္ဒပြ	"မန္တလေး၊ ဇန်နဝါရီ ၂၀၊၂၀၂၀ ။ ။ ပညာရေးဝန်ကြီးဌာနမှ အခြေခံပညာကျောင်းများတွင် စာသင်ချိန် တစ်လ တိုးမြှင့်လိုက်သည့် အပေါ် ကျေနပ်မှု မရှိသော မန္တလေး ပညာရေး ကောလိပ်နှင့် မုံရွာ ပညာရေးကောလိပ်မှ ကျောင်သူ ကျောင်းသား တစ်ရာ နီးပါးသည် ဇန်နဝါရီ ၂၀ ရက် နံနက် က မန္တလေးမြို့တွင် ဆန္ဒပြခဲ့ကြသည်။ ""ပညာရေး ပြုပြင်ပြောင်းလဲတဲ့ အချိန်မှာ ဒီမိုကရေစီနည်းလမ်းကျကျ ပြောင်းလဲဖို့အတွက်လည်း ကျွန်တော်တို့ ဆရာ ဆရာမတွေ အနေနဲ့ရော ကလေးတွေအနေနဲ့ဘက်ကရော တောင်းဆိုခြင်းဖြစ်ပါတယ်""ဟု မန္တလေး ပညာရေးကောလိပ်မှ ဆန္ဒပြပွဲ ဦးဆောင်သူ ကိုအောင်ဖြိုးဝေကပြောသည်။ စာသင်ချိန် တစ်လတိုးမြှင့်လိုက်သည့် အတွက် ဆရာ ဆရာမများ၊ ကျောင်းသူ ကျောင်းသားများနှင့် မိဘများပါ အခက်အခဲများ ကြုံတွေ့ရမည် ဖြစ်ကာ ယခုကဲ့သို့ ပညာရေးဝန်ကြီး ဌာနအနေဖြင့် လုပ်ဆောင် လိုက်ခြင်းသည် အာဏာရှင် ဆန်သည်ဟုလည်း ၎င်းကဆိုသည်။     ဆန္ဒပြ ကျောင်းသူ ကျောင်းသားများသည် အခြေခံပညာစာသင်ကာလ တိုးမြင့်ခြင်းအား ဖျက်သိမ်းပေးရေး၊ ဒီမိုကရေစီ စနစ်နှင့်အညီ ကောင်းမွန်သော စီမံခန့်ခွဲမှု ဖြစ်ပေါ်လာရေး၊ သုသေတနကို အခြေမခံသော ပညာရေးစနစ် အလိုမရှိ၊ အာဏာရှင်ဆန်သော ပညာရေး ပြောင်းလဲမှု အလိုမရှိ စသည့်တို့ကို ကြွေးကြော်ကာ ၃၅လမ်း ၆၆လမ်းမှ မနော်ရမ္မံ လူထုဟစ်တိုင်ကွင်းအထိ ချီတက်ခဲ့ကြသည်။"
http://www.mizzimaburmese.com/article/65342	တတိယကမ္ဘာ့စစ်ဖြစ်လာပြီး ပရီမီးယားလိဂ်ချန်ပီယံဆု မဆွတ်ခူးမှာကို စိုးရိမ်ပူပန်နေတဲ့ လီဗာပူးလ်ပရိသတ်တွေက ဒေါ်နယ်ထရမ့်အပေါ် ဒေါ်သထွက်နေ	"လီဗာပူးလ်ပရိသတ်တွေက သူတို့အနေနဲ့ ရာသီကုန်မှာ ပရီးမီးယားလိဂ်ဖလား မကိုင်မြောက်နိုင်မှာကို အထူးစိုးရိမ်ပူပန်နေပါတယ်။  မကြာသေးခင်က အီရတ်မှာ အမေရိကန်တို့ရဲ့ လေကြောင်းတိုက်ခိုက်မှုကြောင့် အီရန်ထိပ်တန်းတပ်မှူး ကာဆမ် ဆိုလေမာနီ သေဆုံးခဲ့ပြီးနောက် လီဗာပူးလ်ပရိသတ်တွေဟာ ဒေါ်နယ်ထရမ့်ကို အလွန်ဒေါသထွက်နေတယ်လို့ Daily Express က သတင်းစာက ရေးသားခဲ့ပါတယ်။  ဇန်နဝါရီ ၂ ရက်၊ ကြာသပတေးနေ့က အမေရိကန်တို့ဟာ ဆိုလေမာနီကို ဘဂ္ဂဒက်မြို့ နိုင်ငံတကာလေဆိပ်မှာ ဒရုန်းနဲ့ ပစ်ခတ်သုတ်သင်ခဲ့တာပါ။      ထရမ့်ရဲ့ ညွှန်ကြားချက်နဲ့ သုတ်သင်ခံခဲ့ရတဲ့ ဆိုလေမာနီဟာ အီရတ်နဲ့ ဒေသတစ်ဝန်းမှာ အမေရိကန်တပ်သားတွေနဲ့ နိုင်ငံသားတွေကို တိုက်ခိုက်မယ့် အစီအစဉ်တွေကို တက်တက်ကြွကြွ လုပ်ဆောင်နေခဲ့သူဖြတယ်လို့ အမေရိကန်အစိုးရက အခိုင်အမာဆိုထားပါတယ်။    အီရန်ထိပ်တန်းခေါင်းဆောင် အလီခါမန်နီရဲ့ ညာလက်ရုံးဖြစ်တဲ့ ဆိုလေမာနီအတွက် အီရန်နဲ့ အချုပ်အချယ်ကင်းတဲ့ နိုင်ငံတွေကနေ လက်စားချေတုံ့ပြန်သွားမယ်လို့ အီရန်အစိုးရက ကတိပေးခဲ့ပြီးနောက် ဇန်နဝါရီ ၈ ရက်မနက်အစောပိုင်းက အီရတ်နိုင်ငံ Irbil နဲ့ Al Asad ရှိ အမေရိကန်စစ်အခြေစိုက်စခန်း နှစ်ခုကို ဒုံးလက်နက် ဒါဇင်ကျော်နဲ့ ပစ်ခတ်ခဲ့ပါတယ်။  ဒီလက်စားချေမှုက အရှေ့အလယ်ပိုင်းမှာ ထပ်မံ မတည်မငြိမ်ဖြစ်မှုတွေနဲ့ တတိယကမ္ဘာစစ်ပင်ဖြစ်လာမှာကို စိုးရိမ်မှုတွေဖြစ်စေခဲ့ပါတယ်။  လီဗာပူးလ်ပရိသတ်တစ်ယောက်က ""ဒီရာသီ ပရီးမီးယားလိဂ်ပြိုင်ပွဲပြီးတဲ့အထိ ကျနော်တို့ တတိယကမ္ဘာစစ်ကို ရှောင်လွှဲနိုင်မလား""ဆိုပြီးတော့ တွစ်တာ ရေးတင်ခဲ့ပါတယ်။    နောက်တစ်ယောက်ကတော့ ""လီဗာပူးလ်အသင်း ပရီးမီးယားလိဂ်ဖလားရဖို့ ခင်ဗျာ နှစ်ပေါင်း ၃၀ စောင့်ဆိုင်းနေခဲ့ပေမယ့် တတိယကမ္ဘာစစ်က အတော်အတန် စတင်နေပါပြီ။""  ဒေါသထွက်နေတဲ့ နောက်တစ်ယောက်ကလည်း ""တကယ်တော့ f**k off ပါကွာ။ ထရမ့်တစ်ယောက် တတိယကမ္ဘာစစ်ကို စတင်မီးမွှေးနေပါပြီ။ ဒါကြောင့် လီဗာပူးလ်အသင်းအနေနဲ့ ဖလားဆွတ်ခူးဖို့ ဘယ်တော့ မဖြစ်နိုင်ပါဘူး။""  ကြိုးကြာနီပရိသတ်တစ်ယောက်က ""တကယ်လို့ ထရမ့်က တတိယကမ္ဘာစစ်ကို ဧပြီလကုန်အထိ ရွှေ့ထားနိုင်ရင် လီဗာပူးလ်အသင်းဟာ ကမ္ဘာ့ချန်ပီယံ၊ ဥရောချန်ပီယံနဲ့ ပရီးမီးယားလိဂ်ချန်ပီယံ အားလုံးဖြစ်နိုင်ပါတယ်။""လို့ ရာသီကုန်အထိ အီရန်နဲ့ တင်းမာမှုတွေ စောင့်ဆိုင်းနေပေးဖို့ တောင်းဆိုခဲ့ပါတယ်။  နောက်တစ်ယောက်တော့ ပရီးမီးယားလိဂ်ဇယားထိပ်မှာ ၁၃ မှတ်အသာနဲ ဦးဆောင်နေတဲ့ လီဗာပူးလ်ကို ဖလားပေးအပ်ဖို့အထိတောင်းဆိုခဲ့တယ်လို့ လူမှုကွန်ရက်မှာ ရေးသားခဲ့ပါသေးတယ်။"
http://www.mizzimaburmese.com/article/56723	မောင်းသူမဲ့ ရထားတွေနဲ့အတူ ပထမဆုံးမြေအောက်သယ်ယူပို့ဆောင်ရေးစနစ်သစ်ကို ဖွင့်လှစ်လိုက်တဲ့ ဒိုဟာ	ကာတာနိုင်ငံဟာ ဗုဒ္ဓဟူးနေ့က မြေအောက်သယ်ယူပို့ဆောင်ရေးစနစ်သစ်ရဲ့ ပထမဆုံးအပိုင်းကို ဖွင်လှစ်ခဲ့ပြီးနောက် ဒိုဟာမှာ မောင်းသူမဲ့ မြေအောက်ရထားကို ယူရို (၅၀)ဆင့်တည်းနဲ့ စီးနင်းသွားလာလို့ ရပြီဖြစ်ပါတယ်။ ပင်လယ်ကွေ့နိုင်ငံဟာ ၂၀၂၂ ကမ္ဘာ့ဖလားပြိုင်ပွဲကို လက်ခံကျင်းပဖို့ ပြင်ဆင်တဲ့ တစ်ရပ်မှာ ဒီစီမံကိန်းကိုလည်း ထည့်သွင်းလုပ်ဆောင်ခဲ့တာဖြစ်ပါတယ်။ အခုဖွင့်လှစ်လိုက်တဲ့ ပထမအပိုင်းဟာ မြို့တော် ဒိုဟာရှိ al-Qassar ခရိုင်ကနေ al-Wakrah ရဲ့ တောင်ပိုင်းမြို့ဆီ ပြေးဆွနေတာဖြစ်ပါတယ်။     al-Wakrah ကနေ မြောက်ပိုင်းရှိ Lusail မြို့ကို ဆက်သွယ်ထားတဲ့ ၄၀ ကီလိုမီတာ Red Line လမ်းကြောင်းပေါ်က ဘူတာ ၃၀ ထဲမှ ဘူတာရုံ ၁၈ ခုဟာ လက်ရှိမှာ လုပ်ငန်းလည်ပတ်နေပါတယ်။  ကာတာနိုင်ငံဟာ ၂၀၂၀ မှာ ရထား ၇၅ စီးပြေးဆွဖို့၊ ဘူတာရုံ ၃၇ ခု ပြီးစီးဖို့နဲ့ နောက်ထပ် Green နဲ့ Gold Line နှစ်ခုနဲ့ လည်ပတ်ပြေးဆွဲဖို့ ရည်ရွယ်နေပါတယ်။ ဂျပန်နိုင်ငံကနေ တင်သွင်းခဲ့တဲ့ တစ်နာရီ အမြန်နှုန်း ၈၀ ကနေ ၁၀၀ ကီလိုမီတာနဲ့ မောင်းနှင်းမယ့် မောင်းသူမဲ့ရထားတွေဟာ ရိုးရိုးတန်း၊ မိသားစု အခန်းနဲ့ Gold Club ဆိုပြီး (၃)ပိုင်း ခွဲခြားထားပါတယ်။ ဒိုဟာ မထရို (Doha Metro) တည်ဆောက်မှုကို ၂၀၁၃ ခုနှစ်က စတင်ခဲ့တာဖြစ်ပါတယ်။ ဒုတိယအဆင့် တည်ဆောင်အပိုင်းမှာ နောက်ထပ် Blue line တစ်လိုင်းနဲ့ ဘူတာရုံ ၆၀ ကျော်ပါဝင်မှာဖြစ်ပြီး ဒီအဆင့်ကို ၂၀၂၆ ခုနှစ်မှာ ပြီးစီးလိမ့်မယ်လို့ မျှော်လင့်ရပါတယ်။  Ref; EFE-EPA, Aljazeera
http://www.mizzimaburmese.com/article/63889	မြန်မာ့ဆန်ကို တရုတ်ဘက်မှ အခွန်(၆၅)ရာခိုင်နှုန်းအထိ ကောက်ခံနေသဖြင့် ဆန်ကုန်သည်များ လာအိုမှတစ်ဆင့် လမ်းကြောင်းပြောင်းကာတင်ပို့နေကြ	ဒီဇင်ဘာ ၆။ ။ မြန်မာနိုင်ငံမှ တင်ပို့သည့်ဆန်ကို တရုတ်နိုင်ငံမှ အခွန်(၆၅) ရာခိုင်နှုန်းသတ်မှတ် ကောက်ခံနေခြင်းကြောင့် ဆန်တင်ပို့သူများအတွက် အဆင်မပြေမှုများစွာ ဖြစ်ပေါ်လျက်ရှိကြောင်း မန္တလေးတိုင်းဒေသ ကြီး၊ ဆန်ကုန်သည်များအသင်း အထွေထွေအတွင်းရေးမှူး ဦးစိုင်းကျော်ကပြောသည်။  တရုတ်နိုင်ငံက မကြားဖူးတဲ့ အခွန်နှုန်းထားဖြစ်တဲ့ ၆၅ရာခိုင်နှုန်းအဖြစ်သတ်မှတ်ထားတဲ့အတွက် ကျွန်တော်တို့ အခွန်ဆောင်နေရတယ်၊ ဆန်တစ်အိတ်ကို ယွမ်းတစ်ရာသတ်မှတ်ရင် ကျွန်တော်တို့က ၆၅ယွမ် ဆောင်နေရ တယ်၊ ကျွန်တော်တွေ့ဖူးသမျှထဲမှာတော့ ဒါမျိုးပုံစံမျိုးမရှိဘူး ဟု ၎င်းကပြောသည်။  ယခုကဲ့သို့ အခွန်နှုန်းထား မြင့်မားစွာ ပေးဆောင်ခြင်းကြောင့် ပြည်တွင်း၌ ပြည်ပပို့ဆန်များ သိသိသာသာ ဈေးနှုန်းထိုးကျသွားခဲ့ပြီး ကုန်သည်များနှင့် စိုက်ပျိုးသူများမှာ အဆင်မပြေမှု များစွာ ကြုံတွေ့နေပြီး တင်း ၁၀၀လျှင် ကျပ်ငါးသိန်းသတ်မှတ်ထားသော်လည်း အဆိုပါပမာဏအား မပေးနိုင်သည့်အခြေအနေများဖြင့် ကြုံတွေ့နေရ ကြောင်း သိရသည်။      ကုန်သည်တွေက သူတို့သတ်မှတ်ထားတဲ့ ဈေးအတိုင်းဆိုရင်ဘယ်လိုမှ မကိုက်တဲ့အတွက် အခုဆိုရင် လမ်း ကြောင်းပြောင်းပို့နေရတယ်၊ လာအိုနိုင်ငံကနေ ထရန်စစ်နဲ့ တရုတ်နိုင်ငံထဲကိုတင်ပို့နေရတယ်၊ ကျွန်တော်တို့နိုင် ငံနဲ့ နယ်စပ်ထွက်ပေါက်ကြီးရှိနေတာကို ဒီလိုတင်ပို့နေရတာက အရမ်းဝမ်းနည်းဖို့ကောင်းတယ်၊ အစိုးရပိုင်းကလည်းသိမှာပါ``ဟု ဦးစိုင်းကျော်က ဆက်လက်ပြောကြားသည်။  တရုတ်နိုင်ငံသို့ ဆန်တင်ပို့ရာတွင် မူဆယ်နယ်စပ်ကုန်သွယ်ရေးလမ်းကြောင်းမှတစ်ဆင့် တင်ပို့လျှင် ဆန်တစ်အိတ် ကျပ်တစ်ထောင်ဝန်းကျင်သာ ကုန်ကျပြီး လာအိုနိုင်ငံမှတစ်ဆင့် တင်ပို့လျှင် တစ်အိတ် ကျပ်ငါးထောင်ခန့် ကုန်ကျကြောင်း သိရသည်။ သို့သော် အခွန်ရာခိုင်နှုန်းဖြင့်တွက်ချက်လျှင် လာအိုနိုင်ငံမှတစ်ဆင့် တင်ပို့မှုက ကုန်သည်များအတွက် များစွာတွက်ချေကိုက်ကြောင်းသိရသည်။  လာအိုဘက်ကတင်ပို့တာမှ တင်ပို့စရိတ်ပိုပေမယ့် အခွန်ကအတော်လေးကွာပါတယ်။ အဲဒီအတွက် ကျွန်တော်တို့တင်ပို့သူတွေ အဆင်ပြေတယ်လို့ပြောရမယ်။ အခုလိုတစ်ဆင့်ခံ တင်ပို့ရတာဖြစ်တဲ့အတွက် ကုန်သည်တွေအ တွက်လည်း အမြတ်အစွန်းနည်းသလို၊ နိုင်ငံတော်အနေနဲ့ အခွန်ရရှိမှုပိုင်းမှာလည်း ထိခိုက်နေပါတယ်။ ဒီအတွက် နိုင်ငံတော်ပိုင်းကလူတွေအနေနဲ့ တစ်ခုခုစဉ်းစားလုပ်ဆောင်ပေးစေလိုပါတယ် ဟု ဆန်ကုန်သည် ဦးတင့်ဇော် ကပြောသည်။  အခုလို ဆန်တင်ပို့မှုတွင် ကြုံတွေ့နေရသည့် အခြေအနေများကြောင့် ဆန်ကုန်သည်များအနေဖြင့် ဆန်ပမာဏများများ တင်ပို့လိုခြင်းမရှိတော့ဘဲ အလုပ်ဖြစ်ရုံသာ တင်ပို့နေကြခြင်းကြောင့် ပြည်ပဆန်တင်ပို့မှုလည်း လွန်စွာနှေး ကွေးလျက်ရှိကြောင်း ကုန်သည်များ ထံမှ သိရသည်။  တရုတ်နိုင်ငံက မြန်မာနိုင်ငံကို စီးပွားရေးပိတ်ဆို့တဲ့ပုံစံမျိုး လုပ်နေတာပါ၊ သူတို့ဆီက ဆန်ကို လိုအပ်ချက်ရှိတယ်ဆိုတာသိတယ်၊ ဒါပေမယ့် အခုလိုလုပ်နေတာက တရားမဝင်လမ်းကြောင်းကဆိုရင် အကုန်လုံးကို ယူနေ တာပဲ၊ နေ့စဉ် ဆန်အပါဝင် ဖရဲ၊ သခွားနဲ့ အခြားသီးနှံတွေကို သယ်ယူနေတဲ့ကားတွေဆိုတာ ကျွန်တော်တို့ မမြင်ခြင်မှအဆုံးပဲ၊ ဒါမျိုးတွေကို ကျွန်တော်တို့အနေနဲ့ ဘာမှမလုပ်နိုင်ပါဘူး၊ သက်ဆိုင်ရာအနေနဲ့ပဲ လုပ်ဆောင်နိုင်မှာ ဖြစ်ပါတယ် ဟု မန္တလေးဆန်ကုန်စည်ဒိုင်၊ ဒုဥက္ကဋ္ဌ ဦးတင့်ဇော်ကပြောသည်။  ဒါ့အပြင် မြန်မာနိုင်ငံနှင့် တရုတ်နိုင်ငံ၊ ယူနန်ပြည်နယ်အစိုးရတို့အကြား နှစ်နိုင်ငံ ဆန်တင်ပို့မှုပြုလုပ်ရန်အတွက် နားလည်မှုစာချွန်လွှာ ရေးထိုးထားသော်လည်း တရုတ်နိုင်ငံဘက်မှ ကုမ္ပဏီတစ်ခုတည်းဖြင့်သာ စာချုပ်ချုပ်ဆို ထားသည့်ပုံစံမျိုး ဖြစ်နေသဖြင့် ပြည်တွင်းဆန်တင်ပို့သူများမှာ ဈေးနှိမ်ခံရခြင်းနှင့် ငွေကြေးပိုင်းဆိုင်ရာ အခက်အခဲများကိုလည်း ကြုံတွေ့နေရကြောင်းသိရသည်။  ယခင်နှစ်များတွင် မြန်မာနိုင်ငံမှ တရုတ်နိုင်ငံသို့ တစ်လလျှင် ဆန်တန်ချိန်သုံးသိန်းခွဲခန့်အထိ တင်ပို့ခဲ့သော်လည်း ယခုနှစ်တွင်မူ တန်ချိန်နှစ်သိန်းအောက်သာ တင်ပို့နေရကြောင်းလည်း မြန်မာနိုင်ငံဆန်စပါးအသင်းချုပ်မှ စာရင်းများအရ သိရသည်။  Mizzima Key Campaign မှာ ပါဝင်ဖို့ ဖိတ်ခေါ်လိုက်ပါတယ်။ Visit Our website: http://building.mizzimafoundation.org/
http://www.mizzimaburmese.com/article/58942	ဒေါ်ဖြူဖြူတင် (Yangon Bake House)	အစ်မ အကောင့်အဟက်ခံရတာ ဒါပေမယ့် bully (အနိုင်ကျင့်) လုပ်လို့ မရဘူးလိုက်ဘူးပေါ့။ ဒီ FACEBOOK အကောင့်တစ်ခုက ဘဝမှ မဟုတ်တာ။ ဒါပေမယ့် လုယူသွားတယ်။ အစ်မက အမှိုက်ပုံးထဲ ပစ်မလို့လည်း ဖြစ်နိုင်တယ်လေ.. ပစ္စည်းတစ်ခု ကိုင်ထားတာက။ လုယူသွားတာကိုတော့ မခံချင်ဘူးလေ။  ဒေါ်ဖြူဖြူတင် (Yangon Bake House) တည်ထောင်သူနဲ့ တွေ့ဆုံမေးမြန်းခြင်း အပြည့်အစုံကို Mizzima TV Application မှာ ကြည့်ရှုနိုင်ပါပြီ။
http://www.mizzimaburmese.com/article/65947	ဇန်နဝါရီ ၂၀ ရက် မဇ္ဈိမ တီဗီ	ဇန်နဝါရီ ၂၀ ရက် မဇ္ဈိမ တီဗီ **************** ပြည်တွင်းသတင်း  ရခိုင်အရေး ICOEအစီရင်ခံစာကို နိုင်ငံတော်သမ္မတထံ ယနေ့တင်သွင်းhttps://www.facebook.com/watch/?v=482067139175067 ကွဲပြားမှုများနေလျှင် ဖွဲ့စည်းပုံပြင်ဆင်ရေး ဝေးကွာသွားလိမ့်မည်ဟုဆိုhttps://www.facebook.com/watch/?v=175256510548133 အခြေခံကျောင်းများ စာသင်ကာလတိုးလိုက်ခြင်းနှင့်ပတ်သက်၍ မန္တလေးနှင့်မုံရွာပညာရေးကောလိပ်ကျောင်းသား ဆန္ဒထုတ်ဖော်https://www.facebook.com/watch/?v=169551780963172  အားကစားသတင်း ပရီးမီးယားချန်ပီယံဆုကို ပရိသတ်တွေ အိပ်မက်မက်သင့်တယ်။ ကျနော်တို့ကလွဲလို့ အောင်ပွဲခံလို့ရပါယ်။’ - ကလော့ပ်      ချန်ပီယံဆုအတွက် နောက်တစ်ဆင့်ကို အာရုံစိုက်ဖို့ တိုက်တွန်းhttp://www.mizzimaburmese.com/article/65935https://www.facebook.com/watch/?v=599954830575151  နိုင်ငံတကာသတင်း သာမန်လူ့ဘဝကို စတင်ပြီဖြစ်တဲ့ တော်ဝင်မင်းသားဟယ်ရီတို့ ဇနီးမောင်နှံhttp://www.mizzimaburmese.com/article/65915https://www.facebook.com/watch/?v=171747987472450 လက်ဘနွန်တွင် နှစ်ရက်တာ ထိပ်တိုက်တွေ့မှုများ၌ လူပေါင်း ၄၅၀ နီးပါး ထိခိုက်ဒဏ်ရာရhttp://www.mizzimaburmese.com/article/65914https://www.facebook.com/watch/?v=503135273667134 တရုတ် ဗိုင်းရပ်စ်ဆန်း မြို့ကြီးများဆီ ကူးစက်ပျံ့နှံ့ ၊ နောက်ထပ် လူ ၁၄၀ နီးပါး ထပ်မံကူးစက်ခံထားရhttp://www.mizzimaburmese.com/article/65921https://www.facebook.com/watch/?v=519976302204112
http://www.mizzimaburmese.com/article/56992	Android အသုံးပြုမှုနဲ့ပတ်သက်လို့ Huawei အပေါ် Google က ပိတ်ပင်ကန့်သတ်	Huawei ကို ပေးထားတဲ့ Android operating system ဆိုင်ရာ update တစ်ချို့ကို အမေရိကန် နည်းပညာကုမ္ပဏီ Google က ဖြတ်တောက်လိုက်ပြီ ဖြစ်တာကြောင့် တရုတ်ကုမ္ပဏီအတွက် ကြီးကြီးမားမား အထိနာစေခဲ့ပါတယ်။  ယင်းအတွက်ကြောင့် အသစ်ထွက်ရှိမယ့် Huawei စမတ်ဖုန်းတွေမှာတော့ နာမည်ကျော် Google apps တွေ လက်ခံအသုံးပြုနိုင်ခွင့် ဆုံးရှုံးရတော့မှာဖြစ်ပါတယ်။  တရားဝင် လိုင်စင် မရှိရင် အမေရိကန် ကုမ္ပဏီတွေအနေနဲ့ ပစ္စည်းတွေ ရောင်းဝယ်ခွင့် မရှိတဲ့ ကုမ္ပဏီများစာရင်းမှာ Huawei ကို ထည့်သွင်းဖို့ အမေရိကန်သမ္မတ ဒေါ်နယ်ထရမ့် အစိုးရက ဆုံးဖြတ်လိုက်ပြီးနောက်ပိုင်း ခုလို အခြေအနေ ပေါ်ပေါက်လာတာဖြစ်ပါတယ်။      လက်ရှိမှာ အမိန့်ညွန်ကြားချက်အတိုင်း လိုက်နာ လုပ်ဆောင်နေကြောင်း၊ ဒီကနေ ဖြစ်လာမယ့် ဂယက်ရိုက်ခတ်မှုတွေကို လေ့လာသုံးသပ်နေကြောင်း Google က ထုတ်ပြန်ပြောကြားပါတယ်။  ဒီကိစ္စနဲ့ပတ်သက်လို့ မှတ်ချက်ပေးဖို့ Huawei ကတော့ ငြင်းဆန်ပါတယ်။  ယခုလို ကန့်သတ်ချက်တွေကြောင့် Huawei အနေနဲ့ Google ဆီကနေ လုံခြုံရေးဆိုင်ရာ အဆင့်မြှင့်တင်မှုတွေနဲ့ နည်းပညာ အထောက်အပံ့တွေ ဆုံးရှုံးရတော့မှာဖြစ်ပါတယ်။  ဒါ့အပြင် Huawei ထုတ်ကုန်သစ်တွေမှာလည်း YouTube နဲ့ Google Maps တို့လို apps တွေကို ပါရှိလာဖို့ မရှိတော့ပါဘူး။  Huawei အနေနဲ့ကတော့ Android operating system ကို တော့ လွတ်လပ်စွာ သုံးနိုင်တဲ့ ဗားရှင်းတစ်ခုအနေနဲ့ ဆက်သုံးနိုင်မှာဖြစ်ကြောင်း သိရပါတယ်။  ခုလို Google ရဲ့ လုပ်ဆောင်ချက်ဟာ Huawei ရဲ့ consumer business လုပ်ငန်းအတွက်တော့ ကြီးမားတဲ့ ဂယက်ရိုက်မှုတွေ ဖြစ်လာစေလိမ့်မယ်လို့ CCS Insight consultancyမှBen Wood က ပြောသွားပါတယ်။
http://www.mizzimaburmese.com/article/41310	၁၉၆၆ နောက်ပိုင်း ကမ္ဘာ့ဖလားစံချိန်တစ်ခုတင်နိုင်ခဲ့သည့် အင်္ဂလန်	ဇူလိုင် ၁၂၊ မော်စကို။ ။ အင်္ဂလန်အသင်းသည် ၁၉၆၆ နောက်ပိုင်း ကမ္ဘာ့ဖလားတွင် တည်ကန်ဘောမှ ဂိုးအများဆုံးသွင်းနိုင်သည့်အသင်း ဖြစ်လာခဲ့သည်။ ဗုဒ္ဓဟူးနေ့က ခရိုအေးရှားနှင့်ကစားသည့် ဆီမီးဖိုင်နယ်ပွဲတွင် ထရစ်ပီယာ၏ အစောပိုင်း ဖရီးကစ်သွင်းဂိုးမှာ ခြင်္သေ့သုံးကောင် (အင်္ဂလန်)အတွက် ၉ ဂိုးမြောက် တည်ကန်ဘော သွင်းဂိုးဖြစ်သည်။ ယင်းဂိုးမှာ ၁၉၆၆ ခုနှစ်က ပေါ်တူဂီအသင်းရရှိခဲ့သည့် ၈ ဂိုးကို ကျော်ဖြတ်နိုင်ခဲ့သည်။ အင်္ဂလန်အသင်းအနေဖြင့် ၂၀၁၈ ကမ္ဘာ့ ဖလားပြိုင်ပွဲတွင် စုစုပေါင်း ၁၂ ဂိုးသွင်းယူထားရာ ၉ ဂိုးမှာ တည်ကန်ဘောများမှ ရရှိခဲ့ခြင်းဖြစ်သည်။     လက်ရှိကမ္ဘာ့ဖလားတွင် ဂိုးအများဆုံးဖြစ်နေသည့် ဟာရီကိန်းသည် ၎င်းရရှိထားသည့် ၆ ဂိုးအနက် ၃ ဂိုးကို ပင်နယ်တီ၊ ၂ ဂိုးကို ထောင့်ကန်ဘောမှ သွင်းယူထားသည်။ ဆီမီးဖိုင်နယ်တွင် ခရိုအေးရှားကို အချိန်ပို၌ ၂-၁ ဂိုးဖြင့် ရှုံးနိမ့်ခဲ့သည့် အင်္ဂလန်အသင်းသည် ဇူလိုင် ၁၄ တွင် ဘယ်လ်ဂျီယံနှင့် တတိယလုရမည်ဖြစ်သည်။ အင်္ဂလန်နှင့် ဘယ်လ်ဂျီယံတို့မှာ အုပ်စုတွင်းတွေ့ဆုံခဲ့ကြစဉ် ဘယ်လ်ဂျီယံက ၁-၀ ဂိုးဖြင့် အနိုင်ရခဲ့သည်။ Ref; goal.com
http://www.mizzimaburmese.com/article/62459	အဲအေးရှားရဲ့ အထူးလျှော့ဈေးတွေနဲ့ သင့်ကမ္ဘာကို ချုံ့လိုက်ပါ	အဲအေးရှားရဲ့ အထူးလျှော့ဈေးတွေနဲ့ သင့်ကမ္ဘာကို ချုံ့လိုက်ပါ။ ကျွန်မတို့ရဲ့ သက်သာတဲ့ နှုန်းထားတွေနဲ့အတူ သင်သွားလိုတဲ့ ခရီးစဉ်ပေါင်းများစွာကို ပျံသန်းလိုက်ပါ။  ရန်ကုန် / မန္တလေး မှ တိုက်ရိုက် - ဘန်ကောက် - ကွာလာလမ်ပူ  ခရီးစဉ်တစ်ကြောင်းလျှင် အနိမ့်ဆုံး USD*35 မှ စ၍ ယနေ့မှ နိုဝင်ဘာလ (၁၀) ရက် ၂၀၁၉ အထိ ကြိုတင်ဝယ်ယူနိုင်ပါပြီ။ ဧပြီလ (၂၇)ရက် ၂၀၂၀ မှ မတ်လ (၃၁) ရက် ၂၀၂၁ အတွင်း ပျံသန်းရမည်ဖြစ်သည်။ ပိုမိုသက်သာတဲ့ နှုန်းထားတွေနဲ့ ဝယ်ယူနိုင်ဖို့အတွက် Big Member ဝင်ထားဖို့လဲ မမေ့နဲ့နော်!      * ပရိုမိုးရှင်းသည် (၁) ပတ်အတွင်းသာ *လေဆိပ်ခွန်နှင့် ဆီဖိုးပါဝင်ပြီးဖြစ်သည်။  အခြားသော စည်းကမ်းချက်များ လိုက်နာရန်လိုအပ်ပါသည်။ Booking တင်ရန်https://air.asia/ZVVFPမှ တဆင့် ဝယ်ယူနိုင်ပါတယ်။
http://www.mizzimaburmese.com/article/63816	ဖိလစ်ပိုင်နိုင်ငံသို့ တိုက်ဖွန်းမုန်တိုင်း ဝင်ရောက်မူ အရှိန်လျော့သွား၍ ပြိုင်ပွဲများ ပြန်လည်ကျင်းပ	"ရန်ကုန်၊ ဒီဇင်ဘာ ၄ ရက်။ ။ ဖိလစ်ပိုင်နိုင်ငံ၌ ပြီးခဲ့သည့်ရက်များကတိုက်ဖွန်းမုန်တိုင်း(ကမ်ပူရီ) ဝင်ရောက်မှုကြောင့်ဆီးဂိမ်းပြိုင်ပွဲတချို့ရပ်ထားရာ ယခုအရှိန်လျော့သွားခြင်းကြောင့်ပြိုင်ပွဲများ ပြန်လည် ကျင်း ပနေ ကြောင်း သိရသည်။  ဒီဇင်ဘာ ၂-၃ ရက်နေ့များက တိုက်ဖွန်းမုန်တိုင်း(ကမ်မူရီ) ဝင်ရောက်မူကြောင့် မိုးပြင်းထန်စွာ ရွာသွန်းပြီး လေ ပြင်းတိုက်ခိုက်ခဲ့မှုတို့ကြောင့် လူသေဆုံးမှုများရှိသကဲ့သို့ မုန်တိုင်းလမ်းကြောင်းဖြင့်နီးသည့် ဆူဘစ်မြို့တွင် ကျင်း ပနေသည့် မြန်မာနိုင်ငံက ဝင်ရောက်ယှဉ်ပြိုင်နေသော ပိုက်ကျော်ခြင်းပြိုင်ပွဲ အပါအဝင် ကနူး/ကယက်နှင့် ပီတန်းပြိုင်ပွဲများ ရပ်နားခဲ့ရသည်။  တိုင်ဖွန်းမုန်တိုင်း ကမ်မူရီ (Kammuri)သည် အင်အား အလွန်ပြင်းထန်သော မုတ်သုံမုန်တိုင်းအဖြစ်မှ ယနေ့ ဒီဇင်ဘာ ၄ ရက် နံနက်ပိုင်းတွင် အားလျော့သည့်အတွက် ပိုက်ကျော်ခြင်း ပြိုင်ပွဲများကို ဒီဇင်ဘာလ ၄ ရက်တွင် လည်းကောင်း၊ ကနူး/ကယက် ပြိုင်ပွဲများကို ဒီဇင်ဘာလ ၆-၇ ရက်များ၌လည်းကောင်း ပြန်လည် ကျင်းပမည် ဖြစ်ကြောင်း သိရသည်။        ဖိလစ်ပိုင်ဆီးဂိမ်းသို့ သွားရောက်သတင်းရယူနေသည့် ပြည်တွင်းရုပ်သံဂျာနယ်လစ်တစ်ဦးက ""ဒီနေ့ မနီလာမှာ က ရာသီဥတု ကောင်းတယ်၊ တနေ့ကုန်နေပူ နေပါတယ်။ မနေ့ကတော့ မိုးနဲ့လေက တော် တော်သည်းတယ်။ ပြိုင်ပွဲတချို့တောင် ရပ်နားမလို ဖြစ်သွားသေးတယ်။ ဆူဘစ်မြို့ဘက်မှတော့ ကစားနည်း တွေ ပြန်စနေပါပြီး၊ စကိတ်ကွင်းက ကွင်းတဝက်လောက် မိုးရေစိုသွားတော့ အခက်တွေနေကြတယ် "" ဟု ပြောသည်။    Photo - AFP  လက်ရှိမှာတော့ ဒီဇင်ဘာလ ၄ ရက်နေ့ မွန်းလွဲပိုင်းအချိန်က ၂၀၁၉ ခုနှစ် ဆီးဂိမ်းပြိုင်ပွဲ၏ သတင်းထုတ်ပြန် ချက်အရ မြန်မာအားကစားအဖွဲ့သည် ရွှေ ၁ ခု၊ ငွေ ၆ ခု၊ ကြေး ၂၀ စုစုပေါင်း ၂၇ ခုရရှိထားပြီး အဆင့် (၇) နေရာမှာ ရပ်တည်နေကြောင်း သိရသည်။  ဖိလစ်ပိုင်နိုင်ငံသို့ ဝင်ရောက်ခဲ့သော တိုင်ဖွန်းမုန်တိုင်းလမ်းကြောင်း တစ်လျှောက် ဖိလစ်ပိုင်နိုင်ငံ Luzon ကျွန်း တောင်ပိုင်းပြည်နယ်များ ၊ နိုင်ငံအလယ်ပိုင်း Samar ပြည်နယ်တို့တွင် အပျက်အစီးများစွာ ဖြစ်ပေါ်ခဲ့ကြောင်း သိရသည်။  ထို့နောက် ပြည်တွင်း လေကြောင်းခရီးစဉ် ၃၂၉ ခုနှင့် နိုင်ငံတကာ လေကြောင်းခရီးစဉ် ၁၉၂ ခု ဖျက်သိမ်းခဲ့ရပြီး Ninoy Aquino နိုင်ငံတကာလေဆိပ်ကို လေဆိပ်အာဏာပိုင်များက ဒီဇင်ဘာ ၃ ရက်တွင် ဒေသစံတော်ချိန် နံနက် ၁၁ နာရီမှ ည ၁၁ နာရီထိ ၁၂ နာရီကြာ ပိတ်ထားခဲ့ကြောင်း နိုင်ငံတကာသတင်းများအရ သိရသည်။  Mizzima Key Campaign မှာ ပါဝင်ဖို့ ဖိတ်ခေါ်လိုက်ပါတယ်။ Visit Our website: http://building.mizzimafoundation.org/"
http://www.mizzimaburmese.com/article/18653	လှည်းကူးအမြန်လမ်းပေါ်က ကျူးကျော်များ အဖျက်ခံရဦးမည် မဟုတ်ဟု အိုးအိမ်ဦးစီးဌာနပြော_ Mizzima Radio news	မဇ္ဈိမရဲ့ ရေဒီယိုသတင်းတွေကို MPT ဖုန်းကနေတစ်ဆင့် တစ်နေ့ နှစ်ကြိမ် ထုတ်လွှင့် တင်ဆက်ပေးနေပါတယ်။ နေ့စဉ်သတင်းဦးသတင်းထူးတွေကို နားဆင်နိုင်ဖို့ အခုပဲ 2399999 ကို ဖုန်းခေါ်ဆိုပြီး ရယူနိုင်ပါပြီ။
http://www.mizzimaburmese.com/article/65952	လက်ဘနွန်တွင် နှစ်ရက်တာ ထိပ်တိုက်တွေ့မှုများ၌ လူပေါင်း ၄၅၀ နီးပါး ထိခိုက်ဒဏ်ရာရ	လက်ဘနွန်တွင် နှစ်ရက်တာ ထိပ်တိုက်တွေ့မှုများ၌ လူပေါင်း ၄၅၀ နီးပါး ထိခိုက်ဒဏ်ရာရ ********************** လက်ဘနွန်နိုင်ငံ မြို့တော် ဘိုင်ရွတ်တွင် ဇန်နဝါရီ ၁၉ ရက်၌ ဆန္ဒပြသူများနှင့် ရဲတပ်ဖွဲ့များကြား ထိပ်တိုက်တွေ့မှုများ ထပ်မံပေါ်ပေါက်သဖြင့် လူပေါင်း ၇၀ ထိခိုက်ဒဏ်ရာရကြောင်း ကျန်းမာရေး သတင်းရင်းမြစ်က ပြောသည်။ သတင်းအပြည့်အစုံ - http://www.mizzimaburmese.com/article/65914 တင်ဆက် - ဆက်ဝေယံနိုင်
http://www.mizzimaburmese.com/article/65933	အင်ဒိုနီးရှားတွင် တံတားပြိုကျမှု ဖြစ်ပွား၊ လူ ၇ ဦး သေဆုံးပြီး အခြား ၃ ဦး ပျောက်ဆုံးနေ	ဇန်နဝါရီ ၂၀ ။             ။ အင်ဒိုနီးရှားနိုင်ငံ ဆူမားတြားကျွန်းတွင် လူကူးတံတားတစင်း ပြိုကျမှု ဖြစ်ပွား၍ အနည်းဆုံး လူခုနစ်ဦး ရေနစ်သေဆုံးကာ အခြား သုံးဦး ပျောက်ဆုံးနေကြောင်း ဘေးအန္တရာယ် စီမံခန့်ခွဲမှု အေဂျင်စီက ဇန်နဝါရီ ၂၀ ရက်တွင် ထုတ်ပြန်သည်။  ကျောင်းသား အများစုအပါအဝင် လူ ၃၀ ခန့်သည် ဇန်နဝါရီ ၁၉ ရက် နေ့လည်ပိုင်းက Kaur မြို့ မြစ်တစင်းကို ဖြတ်ကူးတည်ဆောက်ထားသော တံတားပေါ် ဖြတ်ကူးခဲ့ကြစဉ် တံတားသည် ရုတ်တရက် ပြိုကျသွားခဲ့ခြင်း ဖြစ်သည်။  တံတားပြိုကျချိန် လူတချို့သည် အောက်တွင် ရှိနေသော ရေထဲ ကျသွားခဲ့ကာ တချို့သည်လည်း တံတားလက်ရန်းကို ကုတ်တွယ်ထားခဲ့ကြရသည်ဟု သိရသည်။      ယခုရက်ပိုင်းတွင် မိုးသည်းထန်စွာ ရွာသွန်းထားခြင်းကြောင့် တံတားအောက်ရှိ မြစ်ရေလယ်ဗယ်သည်လည်း ပုံမှန်ထက် မြင့်တက်နေခဲ့သည်ဟု သိရသည်။   ကြည့်ရတာတော့ တံတားက အလေးချိန် မနိုင်တော့လို့ ပြိုကျသွားတာဖြစ်ပါလိမ့်မယ်၊ အသေးစိတ်ကို စုံစမ်းစစ်ဆေးနေပါတယ်၊ ခုထိတော့ လူခုနစ်ယောက် သေတယ်၊ သုံးယောက်ကတော့ ပျောက်နေဆဲပါ ဟု သဘာဝဘေးအန္တရာယ် စီမံခန့်ခွဲမှု အေဂျင်စီ အကြီးအကဲ အူဂျန် စရာဖီရီက ပြောသည်။  ယင်းနိုင်ငံ၏ ဆောက်လုပ်ရေးလုပ်ငန်းထဲတွင် ဘေးကင်းလုံခြုံရေးဆိုင်ရာ စည်းမျဉ်းစံနှုန်းများ လိုက်နာမှု အားနည်းခြင်းကြောင့် အဆောက်အအုံ၊ လမ်းတံတားများ၏ ဘေးကင်းလုံခြံုမှုပိုင်းနှင့်ပတ်သက်၍ စိုးရိမ်ပူပန်မှုများ ကျယ်ကျယ်ပြန့်ပြန့် ဖြစ်ပေါ်လျက် ရှိကြောင်း သိရသည်
http://www.mizzimaburmese.com/article/65158	အခက်ပွေတဲ့ ဒေါ်ဆိုရှေ့ ကျေးရွာ	ဇန်နဝါရီ ၃ ။ ။ ရွာထဲကို ဝင်လိုက်တာနဲ့ မြေနီလမ်းကလေး နှစ်ဖက်စလုံးမှာ ပျဉ်ထောင်ကာ ပျဉ်ခင်း၊ တိုက်ပုကလေး တွေ ဆောက်လုပ်ထားတာ မြင်တွေ့ရပေမယ့် အဲဒီမှာနေထိုင်ကြတဲ့ ရွာသားတွေကတော့ တိတ်ဆိတ်နေ တာ သတိထား မိပါတယ်။  အဲဒီရွာကလေးကတော့ ကယားပြည်နယ် ဒေါဆိုရှေ့ကျေးရွာ ဖြစ်ပြီး ဒီးမော့ဆိုမြို့နယ်ထဲမှာ ရှိတာပါ။  ရွာရဲ့ လမ်းထောင့် တစ်နေရာ အရောက်မှာတော့ ဒေါဆိုရှေ့ကျေးရွာမှာ အိမ်ခြေ ၂၇ လုံး လူဦးရေ စုစု ပေါင်း ၁၁၂ ယောက် ရှိတယ်ဆိုပြီး ဆိုင်းဘုတ် အပြာရောင် စာသား အဖြူရောင်ကလေးနဲ့ ရေးဆွဲထား တာ တွေ့ပါသေးတယ်။      ဒေသခံ ရွာသားတွေကတော့ ဒေသအခြေစိုက်အမြောက်တပ် အမှတ် ၃၆၀ အမြှောက်တပ်ရင်း အနီး အနားမှာ ပြောင်း၊ ကောက်ပဲ သီးနှံနဲ့စပါး တွေကို အဓိကထားပြီး လုပ်ကိုင် နေကြတာ ဖြစ်ပါတယ်။  ဒီရွာက အိမ်ထောင်စုဝင် တချို့ကတော့ ရွာထဲမှာ မရှိကြပါဘူး။ ဘာကြောင့်ဆိုတော့ အိမ်ထောင်စုဝင် ၁၉ ယောက်ကို အမြောက်တပ်ရင်း အမှတ် ၃၆၀ က တရားစွဲဆိုထားတာကြောင့်ပါ။  ရာဇဝတ်မှုမကင်းသော ကျော်နင်းမှုဆိုတဲ့ စွဲဆိုချက်နဲ့ ဒေါဆိုရှေ့ တောင်သူတွေကို ပိုက်နက် ကျူးလွန်မှု ပုဒ်မ ၄၄၇၊ ပြည်သူပိုင် ပစ္စည်း ဖျက်ဆီးမူ ပုဒ်မ ၆/၁ နဲ့ တရား စွဲဆိုတာဖြစ်တယ်။  ၂၀၁၉ ခုနွစ် ဇူလိုင်လ ၂၂ ရက်နေ့က စပြီး တရားစွဲဆိုခံခဲ့ရတာပါ။ ရုံးချိန်း သုံးကြိမ်မြောက်နောက်ပိုင်း ပုဒ်မ ၆/၁ နဲ့ တရားစွဲဆိုခံထားရသူ တောင်သူကိုဦးဟာ ထောင်တွင်းကနေ တရားရင်ဆိုင်ရပါတယ်။ အခုဆိုရင် ရုံးချိန်း အကြိမ် ၃၀ လောက်ရှိပါပြီ။  အသက် ၆၀ အရွယ် ဒေါ်ပါစကွီးနာ နေအိမ်ကို ရောက်သွား ချိန်မှာ တော့ ရွာထဲကတောင်သူတွေ တရားစွဲဆိုခံရတဲ့ အကြောင်း ပိုမိုသိရှိရပါတယ်။ ဒေါ်ပါစကွီးနာဟာ တပ်မတော်က တရားစွဲဆိုထားတဲ့ ဦးပါစကွာလယ်ရဲ့ ဇနီးဖြစ်သလို ခူးရီ ၊ ကျော်ကျော်၊ မာတီးယာ တို့ရဲ့ မိခင်လည်း ဖြစ်ပါတယ်။  စပါးရိတ်တာက စက်နဲ့ ရိတ်ပါတယ်။ ဒါပေမယ့် စပါးအိတ် ထမ်းတာကတော့ တခြား အနီးအနား ရွာက ဆွေမျိုးတွေကို ခိုင်းရတာပေါ့။ ရွာထဲမှာလည်း လူတွေ မရှိတော့ဘူး။ သားတွေလည်း အကုန်အဖမ်းခံရ ကုန်ပြီး လို့ ဒေါ်ပါစကြီးနာက ပြောပါတယ်။   ကျွန်မတို့ကို သနား ကိုယ်ချင်းစာပြီး အချုပ်ထဲမှာနေတဲ့ သားအဖတွေကို အကုန် ပြန်လွတ်ပေးဖို့ ပြောချင် ပါတယ် လို့ သူက ဆက် ပြောပါတယ်။  ထောင်တွင်းတရားရင်ဆိုင်နေတဲ့ သားခူရီရဲ့ဇနီးကပဲ အားလုံးကို သွားရောက်တွေ့ဆုံပြီး အစားအသောက်နဲ့ ဆေးဝါးတွေကို ပို့ပေးရပါတယ်။  အဖမ်းခံရသူတွေရဲ့ သားသမီးတွေဟာ လသားအရွယ်ကနေ ကျောင်းနေအရွယ် ကလေးငယ်တွေ ကိုယ်စီရှိကြပါတယ်။ ဖခင်ဖြစ်သူတွေက တရားရင်ဆိုင်နေရပြီး မိခင်က စားဝတ်နေရေးအတွက် ရုန်းကန်နေရတာကြောင့် ကျောင်းနေတဲ့အရွယ် ကလေးတွေက ကျောင်းထွက်ဖို့ထိ မိခင်ကို တောင်းဆိုလာကြပါတယ်။  ကရင်နီပြည်တောင်သူလယ်သမားသမဂ္ဂ ဥက္ကဋ္ဌ ခူးတူရယ်က  တဖက်မှာလည်း ထောင်ကျတယ် တဖက် မှာလည်း မြေတွေရှုံးသွားတယ်။ ကလေးပညာရေးမှာလည်း ထပ်ပြီး ရှုံးဆုံးမယ် ဆိုတော့ နစ်နာမှုဟာ အရမ်းကြီးမှားလွန်တယ်လို့ ပြောပါတယ်။  သူအနေနဲ့ ရွာထဲက ကျောင်းသားတွေကို ဘယ်လို အခြေအနေပဲ ရောက်ရောက် ကျောင်းမထွက်ကြဖို့ တိုက်တွန်းထားတယ်လို့ ဆိုပါတယ်။  လယ်ယာမြေ အငြင်းပွားတာနဲ့ပတ်သက်ပြီးတော့ အစိုးတပ်က တာဝန်ရှိသူ တချို့တရားလိုပြုလုပ်ပြီး ၂၀၁၉ ခုနှစ် ဇူလိုင်လကနေ အောက်တိုဘာလ အထိ တောင်သူတချို့ကို ပုဒ်မတူ တခုတည်းနဲ့ လေး ကြိမ်အထိ တရားစွဲဆို ခံနေရသူတွေ ရှိပါတယ်။  အကြိမ်ကြိမ် တရားစွဲဆို ခံရသူတွေထဲမှာဆိုရင် အသက် ၆၀ အရွယ် ဦးပါစကွာလယ်လည်း ပါဝင်နေပါ တယ်။  တောင်သူ လယ်သမားတွေ လုံးဝ အမှား ကင်းပါတယ်လို့ ကျနော်တို့ ပြောဖို့ခက်တယ်။ ဒါပေမယ့်လို့ ကျနော်တို့ရဲ့ စိုးရိမ်ပူပန်မှု ရှင်သန်ရပ်တည်ဖို့ အတွက် ပြောမှား ဆိုမှားတွေ ရှိလာတယ်။ ရှိလာတဲ့ အပေါ်မှာ စစ်တပ်က အဲဒီအမှားကို ထောက်ပြီး တော့ တောင်သူတွေကို တရားစွဲဆိုတယ်လို့ ကျနော်မြင်တယ် ခူးတူရယ်က ပြောပါတယ်။  အစိုးရ စစ်တပ်နဲ့ ဒေါဆိုရှေ့ကျေးရွာ တောင်သူတွေကြား အငြင်းပွားနေတဲ့ မြေဧက ၂၀၀ ခန့်ရှိတယ် လို့ သိရပြီး ယခင်အစိုး ရလက်ထက် ၁၉၈၇ ခုနှစ်လောက်က ရွာတည်ပြီး တောင်ယာ လုပ်ကိုင်ခဲ့ဖူးတဲ့ အကြောင်း ခူးတူရယ်က ပြန်ရှင်းပြပါတယ်။  အဲဒီနောက်ပိုင်းမှာ နယ်မြေအေးချမ်းမှု မရှိတဲ့အတွက် ယခုလက်ရှိ နေထိုင်တဲ့ ဒေါဆိုရှေ့ ကျေး ရွာကို ပြောင်းရွှေ့နေထိုင်ခဲ့ကြတာ ဖြစ်တယ်လို့ ဆိုပါတယ်။  ကယားပြည်နယ် အတွင်းမှာ လယ်ယာမြေ ပိုင်ဆိုင်မှု အငြင်းပွားနေတဲ့ ကိစ္စရပ်နဲ့ ပတ်သက်ပြီး ၂၀၁၇ ခုနှစ်မှာ ၄၁ မှု၊ ၂၀၁၈ ခုနှစ်မှာ ၈၀ မှုနဲ့ ၂၀၁၉ ခု နိုဝင်ဘာလ ၂၀ ရက်နေ့အထိ ၉၇ မှု ရှိတယ်လို့ ကယား ပြည်နယ် လွှတ်တော်၊ တိုင်စာပစ်စာ လေ့လာဆန်းစစ်ရေးအဖွဲ့မှ သိရှိရပါတယ်။  ဒါ့အပြင် လက်ရှိ တရားစွဲဆိုခံနေရတဲ့ ဒီးမော့ဆိုမြို့နယ် ဒေါဆို ရှေ့ ကျေးရွာ မြေယာကိစ္စမှာ အစော ပိုင်း က တိုင်စာပစ်စာအဖွဲ့ကိုတိုင်ကြားလာတာရှိပြီး အဖွဲ့အနေနဲ့ ညှိနှိုင်း ပေးခဲ့ပေမယ့် အဆင်မပြေခဲ့ ဘူးလို့ သိရပါတယ်။ လက်တလော သတင်းတွေအရ လွိုင်ကော်မြိုနယ်နဲ့ ဒီးမော့ဆိုမြို့နယ်က နယ်မြေအငြင်ပွားမှု ပြသနာ ကြောင့် တောင်သူတွေကို တပ်မတော်က စွဲဆိုခံထားသူ ပေါင်း ၄၁ ယောက် ရှိပြီး ဖြစ်တယ်လို့ ကရင်နီ ပြည် တောင်သူလယ်သမား သမဂ္ဂ ဆီကနေ သိရပါတယ်။  ဒေါ်ပါစကွီးနာကတော့ လက်တလော ထောင်ထဲမှာ အမှု ရင်ဆိုင်နေရတဲ့ မိသား စုဝင် ပြန်လွတ်လာဖို့ နဲ့ လာမယ့် ၂၀၂၀ ခုနှစ်ထဲမှာ လယ်ယာမြေတွေရဖို့ မျှော်လင့် စောင့်ဆိုင်းနေပါတယ်။
http://www.mizzimaburmese.com/article/60835	ပြည်ပကို စပါး တင်ပို့ဖို့ အစိုးရကူညီမည်	လက်ရှိနှစ်မှာ ပြည်ပကို တင်ပို့နေတဲ့ ဆန်စျေးနှုန်းတွေ ကျဆင်းခဲ့မယ်ဆိုရင် စပါးအတိုင်း တင်ပို့နိုင်ဖို့ အတွက် ကူညီပေးမယ်လို့ စီးပွားရေးနဲ့ ကူးသန်းရောင်းဝယ်ရေး ဒုတိယဝန်ကြီး ဦးအောင်ထူးက ပြောဆိုလိုက်ပါတယ်။  စက်တင်ဘာ ၂၄ ရက်နေ့က စီးပွားရေးနှင့် ကူးသန်းရောင်းဝယ်ရေးဝန်ကြီးဌာနမှာ ပြုလုပ်ခဲ့တဲ့ ဆန်စပါးစျေးကွက်နဲ့ စျေးနှုန်းဆိုင်ရာ သုံးသပ်အကြံပြုတင်ပြရေး လုပ်ငန်းကော်မတီအစည်းအဝေးအပြီးမှာ မီဒီယာများရဲ့ မေးမြန်းမှုကို ပြန်လည်ဖြေကြားခဲ့ကြားခဲ့တာပါ။  ရိုက်ကူး/တည်းဖြတ် - အောင်မြတ်သူ
http://www.mizzimaburmese.com/article/62172	ဖွဲ့စည်းပုံ ပြင်ဆင်ရေး ဘယ်လောက်ထိ ခရီးရောက်ပြီလဲ	မင်္ဂလာပါ မဇ္စျိမ ပရိသတ်များခင်ဗျာ ။ ကျွန်တော်တို့ အပတ်စဉ်တင်ဆက်ပေးနေကြဖြစ်တဲ့ မဇ္စျိမ Exclusive Interview အစီအစဉ်ကနေ ကြိုဆိုပါတယ်ခင်ဗျာ။ ဒီကနေ့မှာတော့ဖွဲ့စည်းပုံ အခြေခံဥပဒေ ပြင်ဆင်ရေး ကော်မတီ အဖွဲ့ဝင်ဖြစ်တဲ့ ဆရာဦးအောင်ကြည်ညွန့်ကို တွေ့ဆုံမေးမြန်းသွားမှာ ဖြစ်ပါတယ်။ ဆရာဟာ ဆိုလို့ရှိရင် NLD ဗဟိုအလုပ်အမူဆောင် ကော်မတီဝင်လည်း ဖြစ်ပါတယ်ခင်ဗျာ။  မေး။ ။ NLD ရွေးကောက်ပွဲ ဝင်တဲ့အခါမှာ ဥပမာဆို ၃ ချက်ပေါ့နော်၊ ကျွန်တော်မှတ်မိသလောက် ကတော့ ဖွဲ့စည်းပုံ ပြင်ဆင်ရေး၊ တိုင်းပြည်ငြိမ်းချမ်းရေး၊ အစရှိသည်အားဖြင့် တစ်စိုက်မတ်မတ် ကိုင်စွဲလာပြီးတော့ ဖွဲ့စည်းပုံ ပြင်ဖို့ကို ရွေးကောက်ပွဲ ဝင်ခဲ့တယ် ပေါ့နော်၊ ဆိုတဲ့အခါကျတော့ အခု လွှတ်တော် သက်တမ်းမှာ အန်ကယ့်ရဲ့အရေးကြီးအဆိုကနေ ဖွဲ့စည်းပုံ ပြင်ဆင်ရေး ခြေလှမ်းကို စတယ်ပေါ့နော် ၊ ဖွဲ့စည်းပုံပြင်ဖို့ အတွက် အရေးကြီးအဆိုတင်ရတဲ့ ရည်ရွယ်ချက်လေး နည်းနည်းပြောပြပေးပါဦး။  ဖြေ ။ ။ဖွဲ့စည်းပုံအခြေအနေရဲ့ အနေအထားမျိုးက စတင်ပြီးတော့ ဖွဲ့စည်းပုံကြီးကို ရေးဆွဲပြီးတော့ အတည်ပြု အကောင်အထည်ဖော်ခဲ့တဲ့ အချိန်အခါတုန်းက၊ ဒါအခု ပြည်သူလူထု ရွေးချယ်ပြီးတော့ ရွေးကောက်တင်မြှောက်တဲ့ နိုင်ငံတော် တစ်ရပ်ပေါ်ပေါက်လာရေးအတွက်၊ မပေါ်ပေါက်လာခင်တည်းက ရေးဆွဲခဲ့တာပေါ့နော်၊ ရေးဆွဲခဲ့တဲ့ အခြေအနေတွေ အချိန်အခါတွေမှာ ဘယ်လိုရည်ရွယ်ချက်တွေ ဘာတွေရှိလဲဆိုတာ ရေးဆွဲခဲ့တဲ့ ဒီဖွဲ့စည်းပုံအခြေခံဥပဒေမှာလည်း ပါပါတယ်။ အဲ့ဒီအခြေအနေ အကြောင်းအရာတွေကလည်း လက်ရှိအခြေအနေနဲ့ မကိုက်ညီနိုင်တော့တဲ့ မကိုက်ညီတဲ့ တစ်နည်းအားဖြင့်ပြောမယ်ဆိုရင် တကယ်တမ်း ပီပြင်စစ်မှန်တဲ့ ပါတီစုံဒီမိုကရေစီ ဖြစ်ရေးအတွက်ကို လိုအပ်ချက်တွေ အားနည်းချက်တွေ ရှိနေတယ်ဆိုတာကို ရှေးမဆွကတည်းက တွေ့ခဲ့ရတယ်၊ တွေ့ခဲ့ရတယ်ဆိုတော့ အန်ကယ်တို့ NLD အနေနဲ့ကတော့ ဖွဲ့စည်းပုံအခြေခံဥပဒေဟာ မြန်မာနိုင်ငံကို တကယ်ပဲ စစ်မှန်တဲ့ ပါတီစုံ ဒီမိုကရေစီ စနစ် ကျင့်သုံးနိုင်ရေး အတွက်ကို ရှေ့နောက်မညီညွှတ်တာလေးတွေ၊ နောက်ပါတီစုံ ပေါ်ပေါက်ရေးအတွက် လိုအပ်နေတာတွေ နောက်နိုင်ငံသားတွေရဲ့တန်းတူအခွင့်အရေး ရရှိနိုင်မှုအတွက် လိုအပ်နေတာတွေ၊ နောက်ဖွဲ့စည်းပုံ အခြေခံဥပဒေနဲ့အညီ ရွေးကောက်ပွဲတွေ ကျင်းပပြုလုပ်တဲ့မှာ ဆိုရင်လည်းပဲ ဒါ တရားမျှတတဲ့ လွတ်လပ်ပြီးတော့ ရွေးကောက် ပြုလုပ်တဲ့ ရွေးကောက်ပွဲတွေ ဒါတွေ ရှိဖို့ လိုတယ်၊ နောက်အုပ်ချုပ်ရေး၊ ဥပဒေပြုရေး၊ တရားစီရင်ရေး ဆိုတဲ့နေရာမှာလည်းပဲ တကယ်တော့ အပြန်အလှန် ထိန်းကျောင်း ညှိနှုင်းတဲ့နေရာမှာ ပိုမိုပြီးတော့ ဘယ်လို အစု အဖွဲ့တွေက အသာယူထားတယ်၊ ဘယ်လို အစုအဖွဲ့တွေက အသာယူထားခြင်း မရှိစေရဘူးဆိုတဲ့ တကယ်တမ်း နိုင်ငံတော်က လိုအပ်နေတဲ့ ပြည်သူတွေ လိုအပ်နေတဲ့ ပြည်ထောင်စု အတွက်လည်း အရေးတကြီးလိုအပ်နေတဲ့ဟာတွေကို ပြင်ဆင်သင့် ပြင်ဆင်ထိုက်တဲ့အချိန်အခ ရောက်ပြီလို့ သုံးသပ်တဲ့အတွက်ကြောင့် ပြင်ဆင်တာပါပဲ ။      မေး။ ။ အခုဆိုရင် အခြေခံဥပဒေပြင်ဆင်ရေး ပူးပေါင်းကော်မတီ ၄၅ ဦး ပါဝင်တဲ့ ပူးပေါင်းကော်မတီ ကနေ အစီရင်ခံစာကို ပြည်ထောင်စု လွှတ်တော်ကနေပြီးတော့မှ အတည်ပြုပြီးတော့ အခုဆိုရင် ပြင်ဆင်ရေး ဥပဒေကြမ်း တစ်ရပ်ကို ဒါရေးဆွဲပြီးတော့မှ လုပ်ဖို့ရှိနေပြီပေါ့နော်၊ အဲ့ဒီတော့ ကျွန်တော်သိချင်တာက ဒီဥပဒေကြမ်းကို လွှတ်တော်ကို တင်သွင်းမယ့် process က ဘယ်လိုမျိုးလဲ၊ ဘယ်လောက်ကြာနိုင်သေးလဲ ဆိုတာသိချင်ပါတယ်။  ဖြေ။ ။ဒီ process အနေနဲ့ကတော့ ပြောရတာရှင်းပါတယ်၊ အဓိကက ဘာလဲဆိုတော့ ဖွဲ့စည်းပုံ အခြေခံဥပဒေ ပြင်ဆင်တဲ့အခါမှာ ဖွဲ့စည်းပုံ အခြေခံဥပဒေ အခန်း ၁၂ မှာ ပုဒ်မ ၄၃၃၊ ၄၃၄၊ ၄၃၅၊ ၄၃၆ ဆိုပြီး ပုဒ်မ ၄ခုပဲ ရှိပါတယ်၊ အနှစ်သာရအားဖြင့် ဒီပုဒ်မ တွေက ဘာလဲဆိုတော့ ဖွဲ့စည်းပုံအခြေခံ ဥပဒေ ကိုပြင်ဆင်မယ်ဆိုရင် ဘယ်လိုပြင်ရမလဲ ဥပဒေကြမ်းနဲ့ပဲ ပြင်ရမယ်။ ဘယ်မှာပြင်ရမလဲ ပြည်ထောင်စု လွှတ်တော်မှာပဲ ပြင်ရမယ်၊ ဘယ်သူတွေက ပြင်ရမလဲ ဆိုရင် ပြည်ထောင်စုလွှတ်တော် ၂၀ % က လက်မှတ်ရေးထိုးပြီးတော့မှ တင်ရမယ် ဆိုတဲ့ ပုံစံရှိပါတယ်၊ ရှိတော့ အန်ကယ်တို့ စဉ်းစားတာက Nld အတွက် အခုတင်မယ်ဆိုရင် NLD က ၆၀% ရှိပါတယ် ၅၀% ကျော်တယ် ၊ အဲ့ဒီတော့ NLD အနေနဲ့ ပြီးခဲ့တဲ့ သက်တမ်းတုန်းကလည်း ပထမအကြိမ် သက်တမ်းတုန်းကလည်းပဲ ဖွဲ့စည်းပုံ အခြေခံဥပဒေ ပြင်ဆင်ရေးကို ကြံ့ခိုင်ရေးပါတီက ဦးဆောင်ပြီးလုပ်တဲ့အခါကျတော့ အတိုက်အခံ ပါတီ တစ်ရပ်အနေနဲ့ အန်ကယ်တို့လည်း ပူးပေါင်းပါဝင် ဆောင်ရွက်ခဲ့ပါတယ်၊ အဲ့ဒီတော့ ကိုယ့်ဘက်က တင်ပြသင့် တင်ပြထိုက်တာကို သူ့သွားတဲ့ စီးကြောင်းနဲ့ မူဘောင်အတိုင်းပဲ အန်ကယ်တို့က လိုက်ခဲ့ကြတာပေါ့နော် အဲ့ဒီတော့ ဒီနေရာမှာလည်း တကယ်တမ်းကျတော့ NLD တစ်ရပ် အနေနဲ့ ဖွဲ့စည်းပုံ အခြေခံ ဥပဒေပြင်ဆင်ရေးကို ကောက်ပြီးတော့ ရွေးပြီးတော့ တင်လိုက်မယ်ဆိုရင် သိပ်ခက်ခဲမူမရှိပါဘူး ၊ ဥပဒေကြမ်းလည်း အကြမ်းဖျင်း ပြင်ဆင်ထားပြီးတာတွေ ရှိသလို ပါတီဝင်အရ အနေအထားနဲ့ဆို ဒီလွှတ်တော်တွေထဲမှာရှိတဲ့ ကိုယ်စားလှယ် အနေအထားနဲ့ ဆိုလည်း ၂၀ % က လွယ်လွယ်ကူကူ လည်းရှိနေတယ် ၊ သို့ရာတွင် ဒီလိုဖွဲ့စည်းပုံ အခြေခံဥပဒေ ပြင်ဆင်တဲ့ အခါမှာတော့ အခုလွှတ်တော်ထဲမှာဆိုရင် နိုင်ငံရေးပါတီ ၁၄ ခု ရှိတယ်ပေါ့နော် ကိုယ်စားလှယ် အနည်းအများတော့ ကွာတာပေါ့ အစုအဖွဲ့ အနေနဲ့ဆိုရင် တစ်သီး ပုဂ္ဂလရှိတယ် တပ်မတော်သားအစုအဖွဲ့တွေရှိတယ် ၊ အဲ့ဒီတော့ ဒီလိုဆိုရင် ဖွဲ့စည်းပုံ အခြေခံပြင်ဆင်ရေး ဥပဒေကြမ်း တစ်ရပ်ကို အကုန်လုံး ပူးပေါင်းပြီးတော့ ညှိနိူင်းပြီးတော့ ပြင်ဆင်လို့ ရနိုင်ရင် ဘယ်သူတွေရဲ့ ဘယ်လိုဆန္ဒတွေရှိသလဲ ဆိုတဲ့ အနေအထားမျိုးတွေ ရှိနိုင်အောင် လွှတ်တော်ထဲမှာ ရှိတဲ့လူတွေလည်း Inclusive ပေါ့နော်၊ ဒီလို ပါဝင်ကြရအောင်ဆိုတဲ့ ရည်ရွယ်ချက်နဲ့ ဒါပူးပေါင်း ကော်မတီတစ်ရပ်ဖွဲ့စည်းသင့်ပါတယ် ဆိုပြီးတော့ အန်ကယ်တို့က တင်ပြခဲ့တာပါ ၊ ဆိုချင်တဲ့ အင်မတန် အရေးကြီးတဲ့ နိုင်ငံရေး ဒီ ဖွဲ့စည်းပုံ အခြေခံဥပဒေပြင်ဆင်ရေးကို အန်ကယ်တို့ ဖြစ်စေချင်တာက တစ်စုတစ်ဖွဲ့ ဒါမှမဟုတ်ရင် တစ်ပါတီကပဲ ဦးဆောင်တယ် ဆိုတာမျိုးထက် ပြည်ထောင်စု လွှတ်တော်ကြီးကနေ ကမကထပြုပြီး ဆောင်ရွက်နိုင်ခဲ့တယ်ဆိုပြီး ကောင်းလိမ့်မယ်လို့ အန်ကယ်တို့က ရည်ရွယ်တာပါ၊ အဲ့ဒီတော့ အဲ့လို ရည်ရွယ်တဲ့ အတွက်ကြောင့်မို့လို့ အရေးကြီးအဆိုနဲ့အတူ လွတ်တော်ထဲမှာရှိတဲ့ ပြည်ထောင်စု လွတ်တော် ကိုယ်စားလှယ်တွေနဲ့အတူ သင့်လျှော်တဲ့ ကိုယ်စားလှယ်နဲ့ ပြင်ဆင်ရေး ပူးပေါင်းကော်မတီပေါ့နော်၊ အဲ့ဒါလုပ်ဖို့ တင်ခဲ့တာပါ ၊ တင်ခဲ့တာလည်း လွှတ်တော်ကြီးရဲ့ အဆုံးအဖြတ်အရ အတည်ပြုခဲ့ပြီး ဖြစ်ပါတယ် ၊ ဒါကြောင့်မို့လို့ ၄၅ ဦး ကော်မတီ လုပ်ငန်းလည်း စနေပါပြီ ။ ပထမ အဆင့်မှာတုန်းကတော့ ဘာလဲဆိုတော့ ဒီထဲမှာပါဝင်တဲ့ ပါတီအသီးသီး အစုအဖွဲ့ အသီးသီးကနေပြီးတော့ ဘယ်သူတွေက ဘာတွေပြင်ဆင်လဲ ဆိုတော့ ဘာမှအကန့်အသတ်မရှိဘဲနဲ့ စိတ်ကြိုက် ပြင်ဆင်ချက်တွေ အကုန်လုံးကို စုစည်းပြီးတော့ ဖော်ပြတာပါ၊ ဖော်ပြတဲ့အခါကျတော့ အခုသိတဲ့အတိုင်းပဲ ၃၇၆၅ ချက်ရတယ်ပေါ့ ၊ တကယ်တော့ ၃၇၆၅ ချက်က စိုးရိမ်စရာတော့ မဟုတ်ဘူး ဘာဖြစ်လို့လဲဆိုတော့ အချို့က ရှေ့က ပုဒ်မ တစ်ခုမှာ အပိုဒ်တစ်ပိုဒ်ကို ပြင်လိုက်ရင် အဲ့ဒီလိုပြင်လိုက်တဲ့ ပုဒ်မ ကြောင့်မို့လို့ နောက်ပုဒ်မတွေမှာ လိုက်ပြင်တော့ အရေအတွက်တွေက များသွားတာ ၊ ဒီလိုအနေအထားမျိုးရှိပါတယ်၊ အဲ့ဒီတော့ ဒုတိယ အဆင့် ရောက်လာတာပေါ့နော်၊ အဲ့ဒီတော့ အခုအဲ့ဒီအချက်ကနေပြီးတော့ ပြန်လုပ်ရမှာကတော့ ဒီဖွဲ့စည်းပုံ အခြေခံဥပဒေ အခန်း ၁၂ အရ လွှတ်တော်ထဲကို တကယ်တင်မယ်ဆိုရင်တော့ ဒီ ပြည်ထောင်စု လွှတ်တော်ကိုယ်စားလှယ် ၂၀% ကနေပြီးတော့ ဥပဒေကြမ်းနဲ့ တင်ရမယ် ၊ အဲ့ဒီဥပဒေကြမ်းသည် တစ်စုတစ်ဖွဲ့တည်း ကနေဆိုတဲ့ပုံစံမျိုးအစားပေါ့နော် ၄၅ ဦး ကော်မတီကနေ ရေးဆွဲလိုက်တဲ့ ဥပဒေကြမ်းတစ်ရပ် ပြုစုပြီးလို့ရှိရင် အဲ့ဒီ ဥပဒေကြမ်းကို ၂၀% နဲ့ လွှတ်တော်ကို တင်ပေးရမှာပေါ့နော် ၊ အဲ့ဒီတင်ပေးနိုင်မယ့် အခန်း ၁၂ အရ ဆက်သွားမယ့် ဥပဒေကြမ်း တစ်ခု ရရှိရေး အတွက်အခု ၄၅ ဦး ကော်မတီက ညှိနိုင်းနေတဲ့ အနေအထားမျိုးရောက်နေပါပြီ။  မေး။ ။ကျေးဇူးတင်ပါတယ်။ ခုနက ပြောသွားတဲ့အထဲမှာ အချက်ပေါင်း ၃၇၆၅ ချက် ဆိုတဲ့အခါကျတော့ ဒါပြင်ဖို့ပေါ့လေ၊ ပြီးတော့ အဲ့ဒီထဲမှာလည်း ခုနကပြောသလိုပဲ Sequence တွေပေါ်မှာ လိုက်ပြီးတော့ ချိန်ညှိရတဲ့ဟာတွေ ဆိုတော့ ဒီလိုမျိုးများသွားတာပေါ့နော် ။ များသွားတဲ့အခါမှာ ဒီ ၃၇၆၅ ချက်ထဲမှာ အဓိက Focus လုပ်နေတာ ဘယ်အချက်တွေ ဖြစ်မလဲ။  ဖြေ။ ။ ဒီနေရာမှာကတော့ နိုင်ငံရေးပါတီတိုင်း တင်ပြနေတဲ့ အချက်တွေကတော့ Focus တွေက တော်တော်များများ စုံနေတော့ အများကြီးတင်လာကြတာပေါ့ ၊ အခု NLD အနေအထားနဲ့ သွားနေတဲ့ အခါကျတော့ ဒီဖွဲ့စည်းပုံ အခြေခံဥပဒေ ၄၅ ဦးကော်မတီပေါ့နော်၊ ဒီကော်မတီမှာ ဥပဒေကို ဖွဲ့စည်းတဲ့အခါမှာလည်း သူက ဒီ ဖွဲ့စည်းမိန့်မှာ ဘာတွေပါလဲဆိုတော့ ဒီဖွဲ့စည်းခြင်း ဉီးတည်ချက်ပါတယ်၊ တာဝန်ပါတယ်၊ လုပ်ပိုင်ခွင့်ပါတယ်၊ နောက်ပြီးတော့ လုပ်ထုံးလုပ်နည်းတွေပါတယ် ၊ ရပိုင်ခွင့်တွေနဲ့ သက်တမ်းတွေပါတယ် ၊ အဲဒီနေရာမှာ ဉီးတည်ချက်က ဘာကို ဦးတည်မှာလည်းဆိုရင် စောစောက ပြောခဲ့သလိုပဲ မြန်မာနိုင်ငံမှာ စစ်မှန်တဲ့ပါတီစုံ ဒီမိုကရေစီ ဖြစ်ဖို့ လိုလာတယ် ၊ နောက်မြန်မာနိုင်ငံ ရဲ့ အနေအထားမျိုးမှာ ဆိုရင်ဒီမိုကရေစီကို သွားဖို့ရာအတွက် ဒီဖွဲ့စည်းပုံ အခြေခံဥပဒေမှာပါတဲ့ ရှေ့နောက် ညီညွှတ်မူမရှိတာတွေ ၊ နောက်တိုင်ရင်းသားတွေ နိုင်ငံသားတွေ အပါအဝင် တစ်ဦးချင်းရဲ့ ညီညွတ်မူမရှိတာတွေ၊ နောက်ဒီမိုကရေစီလမ်းကြောင်းကို သွားတဲ့အခါမှာ တစ်ချို့နေရာတွေမှာ အခုအခံဖြစ်စေနိုင်တဲ့ အချက်အလက်တွေ ဒါလေးတွေ ပါတယ်၊ အဲ့ဒီအချက်အလက်တွေကိုလည်း ကြည့်ဖို့ဆိုပြီးတော့ ပါတယ်၊ ပါတဲ့နေရာမှာ ဘာလဲဆိုတော့ တကယ်တမ်းသွားရမယ့် ဦးတည်ချက်တွေ နဲ့ စဉ်းစားပြီးတော့လည်း ဒီဖွဲ့စည်းပုံမှာဖော်ပြထားပါတယ်၊ ဦးတည်ချက်က ဘာလဲဆိုတော့ အခု လက်ရှိရှိနေတဲ့ မြန်မာနိုင်ငံမှာရှိတဲ့ အခြေအနေအရပ်ရပ်ပေါ့ မြန်မာနိုင်ငံမှာ လက်ရှိရှိနေတဲ့ စည်းလုံးညီညွတ်မူ အခြေအနေတွေ၊ နိုင်ငံတော်ရဲ့ လက်ရှိရှိနေတဲ့ နိုင်ငံရေး စီးပွားရေး လူမူရေး အခြေအနေတွေ၊ နောက်ပြည်တွင်း ငြိမ်းချမ်းမူနှင့် တရားဥပဒေစိုးမိုးမူ အခြေအနေတွေ၊ နောက်စီးပွားရေးလူမူရေး ဆိုတဲ့ကဏ္ဍ အခြေအနေတွေ၊ နောက်မြန်မာနိုင်ငံ ပြည်သူတွေရဲ့ လက်ရှိ ရှိတဲ့ နိုင်ငံရေးဒီရေ ရဲ့ အဆင့်အတန်းတွေ၊ သမိုင်းကြောင်းတွေ ပေါ့နော် ။ ဒီအပေါ်မှာမူတည်ပြီးတော့ ဖြစ်သင့်ဖြစ်ထိုက်တာတွေကို ဦးတည်ပြီးတော့ သွားကြဖို့၊ နောက် အဲ့ဒီနေရာမှာလည်းပဲ သာမန်အားဖြင့်ဆို သိပ်အကျိုးမများဘဲနဲ့ အငြင်းပွားဖွယ်ကိစ္စမျိုးထက် တကယ်တမ်း ပြည်သူလူထုနဲ့ အများပြည်သူက လိုလားကြတဲ့ ဆန္ဒနဲ့ကိုက်ညီတဲ့ အနေအထားမျိုးတွေကိုလည်း ဦးတည်ပြီး သွားကြဖို့ဆိုတဲ့ ဦးတည်ချက်နဲ့ သွားနေပါတယ်၊  မေး ။ ။ ဖွဲ့စည်းပုံအခြေခံဥပဒေကို ပြင်တဲ့အခါမှာပေါ့လေ ၊ နှစ်ဖက်ခေါင်းဆောင် ဖြစ်တဲ့ ဒေါ်အောင်ဆန်းစုကြည် ဒီဖက်က တပ်မတော်ကာကွယ်ရေး ဉီးစီးချုပ်ရယ် ညှိနှိုင်းလို့ အဆင်ပြေမယ်ဆိုရင် ချောချောမွေ့မွေ့ဖြစ်မယ်လို့ သုံးသပ်သူတွေလည်းရှိတယ်ပေါ့။ အခုကျတော့ သိတ်ပြီးတော့အဆင်မပြေလို့ ဒီလိုမျိုး အရေးကြီးအဆို တင်ပြီးတော့ လွှတ်တော်ထဲမှာ ပြင်ဆင်ဖို့အထိ ကြိုးစားလာရတယ်လို့ သုံးသပ်ချက်တွေလည်း ရှိတဲ့အခါကျတော့ ဒီအပေါ်မှာရော ဘယ်လိုပြောချင်လဲ။  ဖြေ။ ။ဒီသုံးသပ်ချက်ကတော့ မဟုတ်ဘူး ၊ ဆိုချင်တာက အခုနိုင်ငံရဲ့ ခေါင်းဆောင်ပေါ့နော် ၊ ဒေါ်အောင်ဆန်းစုကြည်တို့ ဗိုလ်ချုပ်မှူးကြီး မင်းအောင်လှိုင်တို့ သူတို့ဆွေးနွေးတာ မပြေလည်တော့မှ အရေးကြီး အဆိုတင်တယ်ဆိုတဲ့ ပုံစံမျိုးတော့ မဟုတ်ဘူး ၊ ဘာလဲဆိုရင် ဒီအရေးကြီး အဆိုတင်တယ်ဆိုတာ မြန်မာနိုင်ငံရဲ့ အနေအထားအရဆိုရင် အားလုံးသိတဲ့အတိုင်းပဲ မြန်မာနိုင်ငံရဲ့ ရှေ့ဆက်သွားရမယ့် ခရီးစဉ်အတွက်ဆိုရင် တစ်ဖက်ကလည်း ငြိမ်းချမ်းရေး ညီလာခံကြီးကျင်းပနေတယ် ၊ လက်နက်ကိုင်အဖွဲ့အစည်း အနေနဲ့ ဆိုရင်လည်း NCA လက်မှတ်ရေးထိုးတဲ့ အဖွဲ့၊ မရေးထိုးတဲ့အဖွဲ့နဲ့ တကယ်တမ်း ငြိမ်းချမ်းရေးညီလာခံကြီးလည်းလုပ်နေတယ်၊ အဲ့ဒီတော့ ငြိမ်းချမ်းရေးညီလာခံကြီးလုပ်နေတော့ ငြိမ်းချမ်းရေး ညီလာခံကြီးကနေ ရလာတဲ့ ငြိမ်းချမ်းရေး ညီလာခံရဲ့ ပြည်ထောင်စု သဘောတူညီချက်တွေလည်း သူက အပိုင်းလိုက် အပိုင်းလိုက်နဲ့ လွှတ်တော်မှာတော့ အတည်ပြုထားတယ်။ အခုဆိုရင် အပိုင်း ၁နဲ့ ၂ ရပြီပေါ့နော်၊ အဲ့ဒီတော့ တစ်ပိုင်းက အဲ့ဒါလုပ်နေတယ်၊ လုပ်နေတော့ လုပ်နေတဲ့ ဒီ Process ကြီးပြီးသွားမယ်ဆိုရင်လည်း အဲ့ဒီမှာဘာရှိလဲဆိုတော့ NCA တစ်နိုင်ငံလုံး အပစ်အခက်ရပ်စဲရေးစာချုပ်ပေါ့၊ NCA လက်မှတ်ထိုးတဲ့အထဲမှာလည်း ဘာပါလဲဆိုတော့ တစ်ချိန်မှာ ပြည်ထောင်စု ညီလာခံကြီးကနေပြီးတော့ သဘောတူညီချက်တွေ အပြည့်အစုံ ရပြီးပြီဆိုရင် လွှတ်တော်မှာ အဲ့ဒီဟာကို အတည်ပြုပြီးတဲ့အခါကျတော့ ဖွဲ့စည်းပုံအခြေခံဥပဒေအပါအဝင် လိုအပ်တဲ့ ဥပဒေကို ပြင်ဆင်ဖို့ ဆိုတာလည်း ပြဋ္ဌာန်းထားတယ်၊ တစ်ပိုင်းကလည်း အဲ့ဒီဟာသွားနေတယ်၊ အဲ့ဒီလိုသွားနေတော့ လောလောဆယ်ဆိုရင် တတိယအကြိမ် ပင်လုံညီလာခံပြီးတဲ့အခါမှာ နောက်ဆက်သွားတဲ့ ညီလာခံကတော့ လောလောဆယ် သူတို့က ကြိုးစားနေကြတယ် ညှိနိူင်းနေကြတဲ့ အခြေအနေမျိုးမှာလည်း ရှိလာတယ်၊ အဲ့ဒီတော့ ဒီလိုရှိလာတော့ အဲ့ဒီမှာနည်းနည်းလေး ဆောင်ရွက်ရတဲ့ နေရာမှာ ကျန်နေတဲ့ဟာလည်း ဟုတ်ပြီ ဒီလိုဆိုရင် ၂၀၀၈ ဖွဲ့စည်းပုံ အခြေခံဥပဒေရဲ့ မူဘောင်ထဲကနေပြီးတော့ လွှတ်တော်ကနေပြီးတော့ ပြင်ဆင်သင့် ပြင်ဆင်ထိုက်တာလေးတွေကို ပြင်ဆင်ပေးလိုက်မယ်ဆိုရင် တစ်ဖက်က ငြိမ်းချမ်းရေးညီလာခံအတွက်လည်း အကျိုးရှိမယ် ရှေ့ဆက်သွားရမယ့် မြန်မာနိုင်ငံရဲ့ ဒီမိုကရေစီလမ်းကြောင်းကိုလည်း ပိုပြီးချောမွေ့ဖို့တော့လိုပြီ ၊ ဆိုတဲ့အနေအထားမျိုးကြောင့် တင်လိုက်တာပါ။ လူကြီးချင်းဆွေးနွေးတာ မပြေလည်လို့ ပြေလည်လို့အပေါ်မှာ အခြေခံတာမဟုတ်ပါဘူး ။ အဲ့ဒီဟာကျတော့ အန်ကယ်တို့လည်း လက်လှမ်းမမှီဘူးပေါ့ ။   မေး။ ။ ဖွဲ့စည်းပုံအခြေခံဥပဒေဟာ အင်မတန်မှ ပြင်ရခက်အောင် တမင်တကာ လုပ်ထားတယ် ဆိုတဲ့ အတွေးအခေါ် အယူအဆတွေ လည်းကျယ်ကျယ်ပြန့်ပြန့်ရှိတာပေါ့နော် ၊ ဆိုတဲ့အခါကျတော့ ကျွန်တော် မေးချင်တာက တကယ်လို့ဒီလိုမျိုး ဥပဒေကျမ်းတင်လိုက်ပြီဆိုရင်တောင်မှ တပ်မတော်ကနေ ထောက်ခံမူရဖို့ အလားအလာ အားနည်းတာပေါ့နော်၊ မရှိသလောက်ကို ဖြစ်တဲ့အခါကျတော့ ကျွန်တော်တို့ ဒီလွှတ်တော် သက်တမ်းအတွင်းမှာ ဖွဲ့စည်းပုံ ပြင်ဆင်ရေး အလားအလာက ဘယ်လောက်ထိ ချောချောမွေ့မွေ့ ဖြစ်နိုင်မလဲ ။  ဖြေ ။ ။ တကယ်တမ်းကျတော့ နိုင်ငံရေးအနေအထား ဖြစ်တဲ့အတွက် အင်မတန်ချောမွေ့တဲ့ လမ်းကြောင်း ၊ ချောချောမွေ့မွေ့ ဖြစ်လိမ့်မယ်လို့တော့ ပြောလို့မရဘူး ၊ဒါကတော့ ပကတိအခြေအနေပဲ ။ ဘာဖြစ်လို့လဲဆိုတော့ မြန်မာနိုင်ငံအခု သွားနေတဲ့ လမ်းကြောင်းကလည်း ဘယ်တုန်းကမှလည်း မချောမွေ့ခဲ့ဘူး။ အဲ့ဒီတော့ မချောမွေ့လို့ မသွားဘူးဆိုတော့လည်း မဖြစ်ဘူး၊ အဲ့ဒီတော့ မချောမွေ့ဘူးဆိုတာကို သိတယ် ။ ဒါကြောင့်မို့လို့ မချောမွေ့တဲ့ကြားထဲမှာဘဲ ဒီလိုဖြစ်ပေါ်လာတဲ့ အခုအခံတွေ စိန်ခေါ်မူတွေကို ဘယ်လိုညှိနိူင်းသွားကြမလဲ၊ ဘယ်လိုကျော်လွှားသွားကြမလဲဆိုတဲ့ အနေအထားမျိုးနဲ့ သူကသွားရတာ၊ အဲ့ဒီတော့ ဖွဲ့စည်းပုံအခြေခံဥပဒေ ပြင်ဆင်ရေးကတော့ ဒီမြန်မာနိုင်ငံရဲ့ အခြေခံဥပဒေကတော့ အလွန်ခက်ခဲတဲ့ ပြင်ဆင်ရေးဆိုတာတော့ အားလုံးကမ္ဘာကသိတယ်၊ အဓိကရဲ့ အနှစ်သာရကို သွားကြည့်လိုက်ရင်လည်း အန်ကယ်မြင်တာကတော့ အချက် ၁ချက်ပဲ အဲ့ဒီဟာက ဘာလဲဆိုတော့လွှတ်တော်ထဲမှာ ရွေးကောက်တင်မြှောက်ခံ မဟုတ်ဘဲနဲ့ ကာကွယ်ရေး ဦးစီးချုပ်ရဲ့ သဘောထားနဲ့ပေးတဲ့ တပ်မတော်သား လွတ်တော်ကိုယ်စားလှယ် ၂၅ % ရှိတယ်၊ ဖွဲ့စည်းပုံအခြေခံဥပဒေ ပြင်ဆင်တဲ့အခါကျတော့ ပြင်ဆင်ချင်ရင် ၇၅ % ကျော်ရမယ်လို့ သူကပြဋ္ဌာန်းထားလိုက်တဲ့ အဓိပ္ပာယ်က ဘာလဲဆိုတော့ တပ်မတော်က ဗီတိုအာဏာရသွားတာပဲ၊ သူကသဘောမတူရင် ပြင်လို့မရဘူးဆိုတဲ့ အနေအထားမျိုးမှာ ဖြစ်တယ် ၊ အဲ့ဒီတော့ ဒီလိုအချိန်အခါမျိုးနဲ့ ဒီအခြေအနေမှာဆို ဒါဟာ ဖြေလျော့ဖို့ကောင်းပြီလို့ တွက်တယ် ။ အဲ့ဒီတော့ ဒါကိုပြင်ဆင်တဲ့ အခါမှာ ၇၅ % ကျော်ဆိုတာကိုပြင်မလား၊ ဒါမှမဟုတ်လို့ရှိရင် ၇၅% ကျော်မှာ အခက်အခဲ ဖြစ်နေတာက တပ်မတော်က ၂၅ % ယူထားလို့သာ၊ တကယ်လို့တပ်မတော်ကနေ ၂၅ % ထက်လျော့ပြီး ယူခဲ့မယ်ဆိုလို့လည်းပဲ ၇၅ % ဆိုတာဟာ ခက်ခဲပေမယ့်လို့ မပြင်နိုင်လောက်အောင်တော့ မဖြစ်တော့ဘူးပေါ့ ၊ အဲ့ဒီတော့ ဒီလိုဟာမျိုးဟာ အခုဒီအချိန်မှာတော့ အရေး အကြီးဆုံး စတင်ပြင်ဆင်ဖို့ကောင်းတဲ့ အနေအထားလို့ တွက်တယ်ပေါ့နော်။  မေး ။ ။ ဆိုတော့ အခုဆိုရင်တော့ ကြိုးစားနေပြီပေါ့နော် ၊ အခု ၄၅ ဦးကော်မတီမှာလည်း အများကြီးပေါ့နော်၊ ပါတီနိုင်ငံရေး Background မတူတဲ့လူတွေ၊ ဘက်ပေါင်းစုံကလူတွေ ပါလာတယ်ဆိုတဲ့ အခါကျတော့ process ကတော့ အလုပ်တော်တော် လုပ်ကြမယ်လို့ ထင်ပါတယ် ။ အဲံဒီဟာလေးလည်း ကျွန်တော့်ကို နည်းနည်း ရှင်းပြပေးပါဦး။  ဖြေ။ ။ ဒီဒုတိယ process ကျတော့ ဘာဖြစ်မလဲဆိုရင် ဒီဥပဒေမူကြမ်း တစ်ရပ်ကို ရေးရတော့မယ်၊ ရေးရမယ်ဆိုရင် ဥပဒေ မူကြမ်းတစ်ရပ်မှာ ပြင်ဆင်တဲ့ ဥပဒေ တစ်ခုဟာဆိုရင် ၂ခု ၃ခုကလည်းရေးလို့မရဘူး။ အဲ့ဒီတော့ တူညီတဲ့ ဘယ်လိုတူညီတဲ့ ပြင်ဆင်ချက် ပုဒ်မမျိုး ထွက်လာမလဲဆိုတာကိုတော့ စတင် ညှိနိူင်းနေပြီပေါ့နော်၊ အဲ့ဒီနေရာမှာ အခက်အခဲ ဖြစ်လာနိုင်တာက ဘာလဲဆိုတော့ အန်ကယ်တို့ မြင်တာက တစ်ချို့ ကိစ္စရပ်တွေက အခု ၂၀၁၈ ခုနှစ်ဘောင်အတွင်းမှာ သွားတဲ့အခါမှာ ဘယ်ဟာ အရေးကြီးဆုံးလည်း ဟို သာမန်အားဖြင့်ဆို အငြင်းပွားဖွယ် ကိစ္စရပ်မျိုးတွေ သိပ်အကျိုးမရှိဘဲနဲ့ အငြင်းပွားဖွယ်ကိစ္စရပ်မျိုးတွေ သွားတာထက် ထိရောက် ထိုက်တန်တဲ့ ဒီအရေးကြီးတဲ့ ပုဒ်မလောက်ကို ပြင်လိုက်နိုင်မယ်ဆိုလို့ရှိရင် အဆင်ပြေလောက်မယ်လို့ ကျွန်တော်တို့ကတွက်တယ် ၊ အဲ့ဒီတော့ အဲ့ဒီအတွက်တော့ တို့က ညှိနိူင်းရမှာပေါ့ ၊ ညှိနှိုင်းရတဲ့ အနေအထားမှာ ဘယ်လောက်ထိ အောင်မြင်မလဲ မအောင်မြင်မလဲ ဆိုတဲ့အနေအထားမျိုးကတော့ ကြိုးစားရုန်းကန်ကြည့်ရမှာပဲ။  မေး။ ။ဟုတ်ကဲ့ ကျေးဇူးပါ နောက်တစ်ခုကတော့ NLD က ဖွဲ့စည်းပုံ ပြင်ဖို့အတွက် လုပ်တဲ့အခါမှာ လွတ်တော်ထဲမှာလည်း တော်တော် ဆူဆူညံညံ တွေ့ရပါတယ် ၊ ဆိုတဲ့ အခါကျတော့ သုံးသပ်သူတွေ ဘယ်လိုပဲ ဖြစ်စေ NLD က ဒီလိုပြင်ဆင်ဖို့အတွက် ကြိုးစားတယ် ၊ ခုနကပြောသလိုပဲ တခြား အတိုက်အခံကပဲဖြစ်ဖြစ် တပ်မတော်သား လွတ်တော်အမတ်တွေကပဲဖြစ်ဖြစ် ကန့်ကွက်သည်ဖြစ်စေ၊ ထောက်ခံသည် ဖြစ်စေ၊ NLD ကနေပြီးတော့ ဒါသေချာပေါက် အမြတ်ရမယ် ဆိုပြီးတော့မှ တွေးတာပေါ့နော်၊ ဒီလို Mind set တွေလည်းရှိတယ် အဲဒီအပေါ်မှာ အန်ကယ်နည်းနည်းပါးပါး ပြောပေးပါဦး။  ဖြေ။ ။အန်ကယ်ကတော့ ဒီလိုတွက်တယ် အန်ကယ်တို့ရဲ့ခေါင်းဆောင် ပေါ့နော် ၊ ဒေါ်အောင်ဆန်းစုကြည် အပါအဝင်ပေါ့ အန်ကယ်တို့အမြင်နဲ့ အန်ကယ်တို့ ခေါင်းဆောင်က လက်ရှိစဉ်းစားနေတဲ့ စဉ်းစားပုံက မတူဘူး ၊ သူနဲ့ကိုယ်နဲ့ကြားထဲမှာ ပြိုင်ဆိုင်ပြီးတော့ သူရှုံးတယ် ကိုယ် မြတ်တယ်၊ သို့မဟုတ်ရင် ကိုယ်မြတ်တယ် သူရှုံးတယ်၊ အဲဒီလိုဆို NLD ကအမြတ်ရတယ် ဆိုတဲ့ ပုံစံမျိုး၊ ဘယ်သူက အမြတ်ရသွား တယ် ဆိုတဲ့ ပုံစံမျိုး အန်ကယ်တို့က သိပ်အာရုံမစိုက်ဘူး။ ဆိုတော့ နိုင်ငံတော်အတွက် ပြည်ထောင်စု အတွက် ဘယ်လောက် အမြတ်ရမလဲဆိုတာ စဉ်းစားချင်တာ။ ဆိုချင်တာက အန်ကယ်တို့က ပေးလိုက်ရတာလည်း ရှိချင်ရှိမယ်၊ ကျန်တဲ့အဖွဲ့အစည်းတွေက ပေးလိုက်ရတာလည်း ရှိချင်ရှိမယ် အန်ကယ်တို့ရဲ့ ဖြစ်ချင်တဲ့ဆန္ဒကို လျော့လိုက်ရတာလည်းရှိချင်ရှိမယ် ဟိုဘက်ကလည်း အခြားအဖွဲ့အစည်းကလည်း လျော့လိုက်ရတာလည်း ရှိချင်ရှိမယ် ဒါပေမယ့်လို့ ဘယ်သူက လျော့လိုက်ရတာပဲ ဖြစ်ဖြစ် ဘယ်သူက ရလိုက်တာပဲ ဖြစ်ဖြစ် အဓိက အခြေကနေက သူရှုံးသွားဖို့ ကိုယ်ရှုံးသွားဖို့ သူမြတ်ဖို့ ကိုယ်မြတ်ဖို့ ဆိုတာထက် အန်ကယ်တို့ အခုလိုဆောင်ရွက်လိုက်တဲ့ ညှိနိူင်းလိုက်တဲ့ အနေအထားက ဘယ်သူက မြတ်စေချင်တာလဲဆိုရင် နိုင်ငံတော်က မြတ်စေချင်တယ် ပြည်ထောင်စုက မြတ်စေချင်တယ် ၊ အဲ့ဒီတော့ NLD က အမြတ်ရသွားမယ် မရဘူးဆိုတာမျိုး အန်ကယ်တို့ မစဉ်းစားဖူးဘူး ၊ အန်ကယ်တို့ အဓိကထားတာကတော့ ပြည်ထောင်စုအတွက် နိုင်ငံတော်အတွက် ဘယ်လောက်အမြတ်ရသွားနိုင်မလဲဆိုတာပဲ မျှော်လင့်ပါတယ်။  မေး။ ။နောက်ထပ် ဒါကလည်း မမေးမဖြစ်လို့ပါပဲ ပုဂ္ဂိုလ်ရေးတော့ မဟုတ်ပါဘူး၊ တပ်မတော် ကာကွယ်ရေးဦးစီးချုပ်က ပြောတယ်ပေါ့နော်၊ ပြင်ဆင်သင့် ပြင်ဆင်ထိုက်တဲ့ ပုဒ်မတွေကို ပြင်ဆင်သင့် ပြင်ဆင်ထိုက်တဲ့ အချိန်မှာ ပြင်ဆင်မယ်ဆိုပြီးတော့ ဒါမျိုးပြောတယ်ပေါ့နော်။ ဆိုတော့ ဒီပေါ်မှာရော အန်ကယ် ဘယ်လို သုံးသပ်လဲ ။  ဖြေ။ ။ ဒါက တကယ်တမ်း ရည်ရွယ်ချက်မှန်ပြီးတော့ စေတနာလည်းမှန်တယ်ဆိုရင် အင်မတန် တန်ဖိုးရှိတဲ့ စကားစု အားဖြင့်တော့ အင်မတန် တန်ဖိုးရှိတဲ့စကားရပ်ပါပဲ၊ အဲ့ဒီထက် တကယ်စေတနာမှန်ပြီးတော့ အကောင်အထည်ဖော်နိုင်ဖို့ပဲ လိုတာပဲ၊ အဲ့ဒီဟာကိုလည်း အန်ကယ်တို့က လုပ်တာပဲ၊ အခု ဒီလိုဆိုပါတော့ အန်ကယ်တို့ လုပ်တဲ့ လုပ်ငန်းဆိုပါတော့ ၄၅ ဦး ပူးပေါင်းကော်မတီနဲ့ အပြင်ဘက်မှာ ဥပဒေကြမ်းတွေကို ညှိနှိုင်းတဲ့ အဆင့် တပ်မတော်သားအစုအဖွဲ့တွေ လည်းပါဝင်တယ် ၊လုပ်ပေးတယ် လုပ်ပေးဖို့ ဒီလိုလမ်းကြောင်းကို တီထွင်တယ်ဆိုတာကိုက အဲဒီဟာပဲ တကယ်လို့ကာကွယ်ရေး ဦးစီးချုပ်ကြီးအနေနဲ့ တကယ်တမ်း ဒါ ပြင်ဆင်သင့် ပြင်ဆင်ထိုက်တဲ့ အချိန်မှာ ပြင်ဆင်သင့်ပြင်ဆင်ထိုက်တာတွေကို ပြင်ဆင်မယ်လို့သာ တကယ်လို့ ရည်ရွယ်ချက်ရှိရင် အခုလို လုပ်လိုက်တဲ့အတွက် လွတ်တော်ထဲကို ဥပဒေကြမ်းကြီးနဲ့ တိုက်ရိုက် မတင်လိုက်သေးခင်မှာ ဥပဒေကြမ်းတစ်ရပ်ဖြစ်ဖို့ ပြင်ဆင်နေတဲ့ အချိန်မှာ တကယ်လို့သာ ဆန္ဒရှိရင် ဒီအချိန်ကတော့ ဒီလောက်ကေတာ့ ပြင်လို့ ကောင်းတယ်၊ ဒီလောက်ကေတာ့ ပြင်လို့မကောင်းဘူးလို့ ဆိုရင် အဲ့ဒီတာဝန်ရှိတဲ့ ကာကွယ်ရေး ဦးစီးချုပ်အနေနဲ့ ပူးပေါင်းပါဝင်လာနိုင်တယ်၊ လိုအပ်လာရင် လမ်းညှွန်မူတွေ ပြုလာနိုင်တယ် ။ သူတို့ရဲ့ အကြံပြုချက်တွေ ဖြစ်လာနိုင်တယ် ၊တကယ်လို့ ဒီလိုမလုပ်ဘဲနဲ့ ဥပေဒ ကြမ်းကို NLD အနေနဲ့ ဥပဒေကြမ်း မူကြမ်းကို တစ်ခါတည်း လွွတ်တော်ထဲကိုပဲ ကောက်တင်လိုက်မယ်ဆိုရင် ဒီအခွင့်အရေးကိုမရနိုင်ဘူး၊ အဲ့ဒီတော့ အခုလိုလုပ်တာရဲ့ အဓိကရည်ရွယ်ချက်က နိုင်ငံမှာအဆုံးဖြတ်ပြုနိုင်တဲ့ တာဝန်ရှိတဲ့ပုဂ္ဂိုလ်တွေဟာ နိုင်ငံတော်အတွက် စေတနာထားပြီးတော့ ငါတို့တော့ဖြင့် ဘယ်အခြေအနေမျိုးကိုတော့ တိုင်းပြည်အတွက် ဘယ်လောက်လုပ်ပေးလို့ရှိရင်ဖြင့် ကောင်းပြီလဲလို့ အကြံပြုနိုင်မယ့် ညွှန်ကြားနိုင်မယ့် လမ်းညွှန်ပေးနိုင်မယ့် လမ်းကြောင်းပြပေးနိုင်မယ့် အခွင့်အလမ်းရအောင် အင်မတန်တန်ဖိုးရှိတဲ့ အခွင့်အလမ်းတစ်ခုကို ဖော်ဆောင်ပေးနေတာပဲ။ အဲ့ဒီရည်ရွယ်ချက်နဲ့ အန်ကယ်တို့ လုပ်နေတာပဲဖြစ်ပါတယ်။  မေး ။ ။ လမ်းဖွင့်ထားတာပေါ့နော်။ ခုနကရည်ရွယ်ချက်ကောင်းတွေနဲ့လည်း လုပ်ခဲ့တယ်ဆိုတော့ အဲ့ဒီလမ်းကို လျှောက်ဖို့က တစ်ဖက်ကနေရော ဘယ်လောက်ထိ။  ဖြေ။ ။အဲ့ဒါကျ အခါကျတော့လေ အန်ကယ်လည်း အရင်ကလည်းပြောဖူးတယ် သူတစ်ပါးရဲ့ စိတ်ကူးစိတ်သန်း ရည်ရွယ်ချက်ဆိုတာမျိုးကိုကျတော့ အန်ကယ်တို့အနေနဲ့ ဒါဘယ်လို ဘာဖြစ်လို့ ဘယ်လိုကြံဆိုတာကို အန်ကယ်တို့မြင်ဖို့ ခက်တယ် ၊ တကယ်တမ်းကျတော့ အန်ကယ့် အိမ်က ဆွမ်းကျွေးလုပ်လို့ အန်ကယ် ဖိတ်တာပဲ၊ လာတာ မလာတာကတော့ အဖိတ်ခံရတဲ့သူရဲ့ ပုဂ္ဂိုလ် အပေါ်မှာပဲ မူတည်တာပဲ ၊ အဓိကကတော့ နောက်ဆုံး နိုင်ငံတော်အတွက် ဘာအတွက် ဘာပြောချင်လဲဆိုတာ နိဂုံးချုပ်မေးလေ့မေးထ ရှိကြတယ် ၊ အန်ကယ်တို့ကိုလည်း တစ်ချို့မေးတယ် အခုဒီလိုဆိုရင် ဒီလောက်ထိအခက်အခဲဖြစ်နေလား၊ အောင်ရော အောင်မြင်မှာလား။ အောင်မြင်မယ် အောင်မြင်ဖို့ဘယ်လောက်ထိ မျှော်လင့်သလဲ။ မအောင်မြင်ရင်ရော ဘာလုပ်မှာလည်း ဆိုတဲ့မေးခွန်းတွေ ပေါ်ပါတယ် ၊ အန်ကယ်တို့ကတော့ ရည်ရွယ်ချက်ကဘာလဲဆိုတော့ အန်ကယ်တို့က တကယ်တမ်းတိုင်းပြည်ကို လိုအပ်နေတဲ့ အခြေအနေမှာ ၊ ဒီအခြေအနေမျိုးမှာ ဒီလုပ်ငန်းကတော့ ဖြစ်သင့်ပြီ။ အဲ့ဒီတော့ ဖြစ်သင့်တဲ့အခါမှာ ဘယ်ဟာတွေကတော့ ဖြင့် ပြင်ဖို့မသင့်သေးဘူး၊ ဘယ်ဟာတွေကတော့ဖြင့် ပြင်ဖို့ သင့်ပါပြီ ဆိုတဲ့အနေအထားမျိုးနဲ့ တကယ်တမ်း အနာဂတ်နိုင်ငံတော်အတွက် နောက်ထပ် မျိုးဆက်သစ်တွေ အတွက် အန်ကယ်တို့ တကယ်တမ်းပွင့်ပွင့်လင်းလင်း ပြောရင် အန်ကယ်တို့ ဖြတ်သန်းလာတဲ့ဘဝ မှာရှင်းရှင်းပြောရင် ငိုချင်း ရှည်ကြီးတစ်ပုဒ်ကို ကနေရတာ အခုချိန်ထိ ကနေရတုန်းပဲ၊ ဒါ ကြောင့်မို့လို့ ဒီငိုချင်းရှည်ကြီးကို အန်ကယ်တို့ရဲ့ သားသမီးတွေ မြေးမြစ်တွေ နောက်လူငယ်တွေ ထိတော့ ဒီငိုချင်းရှည်ဇာတ်လမ်းကို မဆက်စေချင်တော့ဘူး၊ မဆက်စေချင်တဲ့အတွက် အန်ကယ်တို့က ဒါကိုလုပ်တာ။ အဲ့ဒီတော့ တစ်ချို့ကလည်း ဘာဖြစ်လဲ အောင်မြင်မယ် ထင်လား မထင်ဘူးလား ဆိုတော့ အန်ကယ်တို့ကတော့ ထင်တယ်၊ ဘယ်လိုပဲ ဖြစ်ဖြစ် ရှိနေတဲ့ အချိန်မှာ အောင်မြင်နိုင်လောက်တဲ့ လမ်းကြောင်း နဲ့ အောင်မြင်နိုင်လောက်တဲ့ အခွင့်အလမ်းတွေ ရအောင် ဆောင်ရွက်ပေးဖို့ကတော့ အန်ကယ်တို့ တာဝန် အဲ့ဒီတော့ အောင်မြင်ခြင်း မအောင်မြင်ခြင်းဆိုတာကတော့ အကြောင်းအချင်းအရာ အများကြီးပေါ်မှာ မူတည်တယ် ။ နည်းနည်းရှည်သွားမလား တော့မသိဘူး၊ အန်ကယ်ကတော့ တစ်ခါတစ်ခါ ခေါင်းထဲမှာ မှတ်ထားတာ ရှိတယ် ၊ဟို ဒေသနာတော်ထဲမှာ ရှိတယ်မှတ်လား ပင်လယ်ထဲမှာ သင်္ဘောပျက်တော့ ဇနက ရေကူးနေတယ် နတ်သမီးက သွားမေးတယ် ကမ်းလည်းမမြင်ဘူးတဲ့ လမ်းလည်း မမြင်ဘူး ဘာဖြစ်လို့ ကူးနေတာလဲလို့မေးတော့ ပြန်ဖြေတာလေးကို သဘောကျတယ် ကမ်းကိုမမြင်တာလည်းသိတယ် လမ်းကို မမြင်တာလည်း သိတယ် ဒါပေမယ့် ကမ်းကိုမမြင်သည်ဖြစ်စေ လမ်းကိုမမြင်သည်ဖြစ်စေ အကျိုးကိုမြင်လို့ ကူးတာ လို့ သူကဖြေခဲ့ဖူးတယ် ၊ အခုလည်း ဒီလိုပဲ အန်ကယ်တို့ အခုကြိုးစားနေတာက ကမ်းကိုမြင်သည် ဖြစ်စေ လမ်းကိုမြင်သည်ဖြစ်စေ ဘယ်လောက်ထိ အောင်မြင်မယ် မအောင်မြင်ဘူးဆိုတာကို မှန်းဆနိုင်သည်ဖြစ်စေ မမှန်းစနိုင်သည်ဖြစ်စေ အခု ဒီအချိန်နဲ့ ဒီအခါမှာ ဒီလိုအလုပ်လုပ်ပြီးတော့ ဒီလိုလေးများ ညှိနိုင်းလိုက်နိုင်ကြမယ်ဆိုရင် အကျိုးတစ်ခုခုတော့ ရှိမယ်လို့ ယုံကြည်တယ် ၊ NLD မြတ်ခြင်းမမြတ်ခြင်းဆိုတာထက် တိုင်းပြည်အတွက် အကျိုးတစ်ခုခုတော့ သေချာပေါက်ရှိနိုင်ပါတယ်လို့ ယုံကြည်တဲ့အတွက် အန်ကယ်တို့ဆောင်ရွက်နေတာပါ ။  မေး။ ။ ဒုတိယ လွှတ်တော် သက်တမ်းမှာဆိုရင် တော်တော်လေးကို ဆူဆူညံညံ စိတ်ဝင်စားတဲ့ issue ပေါ့နော်၊ ဖွဲ့စည်းပုံ အခြေခံပြင်ဆင်ရေး ဆွေးနွေးကြတဲ့ ကိုယ်စားလှယ် အရေအတွက်တွေကလည်း တော်တော်များတယ်ပေါ့နော်။ အလုပ်လည်းတော်တော်လေး လုပ်ကြတယ်ပေါ့နော်၊ ဒီကိစ္စနဲ့ပတ်သက်ပြီးတော့ လွှတ်တော်ထဲက အခင်းအကျင်းလေးလည်း ဆွေးနွေးကြတဲ့ဟာလေး အဲ့ဒီဟာလေးလည်း နည်းနည်းပြောပြ စေလိုပါတယ် ။  ဖြေ။ ။လွှတ်တော်ထဲက အခင်းအကျင်းကတော့ အန်ကယ်ကတော့ ဒီလိုထင်တယ် ၊လွှတ်တော်ထဲမှာ အခုဆိုရင်တော်တော်များများ ဆွေးနွေးကြတယ်။ အထူးသဖြင့်ဆိုရင် အရေအတွက် တော်တော်များများက ဟို တပ်မတော် အစုအဖွဲ့ကလည်း လွှတ်တော်ထဲမှာ အင်မတန်ကို စိတ်ဝင်တစား ဆွေးနွေးကြတဲ့ အနေအထားမျိုးတွေ ရှိလာတာပေါ့နော် ။  မေး။ ။ ကျွန်တော်တို့ မှတ်မိသလောက်ဆိုလို့ရှိရင် တပ်မတော်သား လွှတ်တော်အမတ်တွေ အမျိုးသမီးတွေဟာ ဆိုလို့ရှိရင် ဆွေးနွေးလေ့ ဆွေးနွေးထမရှိဘူးပေါ့နော်၊ ဒါပေမယ့် ဒီဖွဲ့စည်းပုံမှာတော့ သူတို့ပါ ဆွေးနွေးကြတာတွေ့ရတယ်ပေါ့နော်၊ ဒါတော်တော် ထူးထူးဆန်းဆန်း အခြင်းအရာပေါ့နော်။  ဖြေ ။ ။ဆိုလိုချင်တာ ဒီပုံစံကတော့ ဖွဲ့စည်းပုံ အခြေခံဥပဒေ ပြင်ရေးကိုပဲ ဖြစ်ပါစေ၊ မပြင်ရေးကိုပဲဖြစ်စေ ဖွဲ့စည်းပုံ အခြေခံဥပဒေ ပြင်ဆင်ရေးဆိုတဲ့ ကိစ္စရပ်ပေါ်မှာတော့ သူတို့ အထူးကို စိတ်ဝင်စားတယ်ဆိုတာတော့ မြင်သာတဲ့ အနေအထားမျိုးရှိတာပေါ့၊ ဒါပေမယ့် တစ်ခုရှိတယ် ဆူဆူညံညံ ဖြစ်တဲ့နေရာမှာ အန်ကယ်တစ်ခုပဲ ပြောချင်တာက လွှတ်တော်ထဲမှာဆွေးနွေးကြတဲ့ အခါမှာ အခုတွေ့နေရတာက လွှတ်တော်ထဲမှာ လွှတ်တော်ရဲ့ အခင်းအကျင်း၊ လွှတ်တော်ထဲမှာ ဝင်ဆွေးနွေးနေတဲ့ အစုအဖွဲ့တွေရဲ့ ဂုဏ်အင်္ဂါ ဂုဏ်သိက္ခာနဲ့ အညီ လျှော်ညီစွာဆွေးနွေး၊ တစ်ချို့ ပြင်းပြင်းထန်ထန် ဆွေးနွေးတာမျိုးတွေလည်းကြားရတယ် ။ အဲ့ဒီဟာကတော့ အန်ကယ်တို့ သိပ်သဘောမကျဘူး စိတ်မကောင်းဘူးပေါ့နော်။ အဲ့ဒီဟာကလည်း လွှတ်တော် ဥပဒေမှာ ရှိပြီးသား လွှတ်တော်နည်းဥပဒေမှာ ပြဋ္ဌာန်းထားပြီးသား၊ နည်းဥပဒေ ပုဒ်မ ၁၉ မှာအသေးစိတ် ပြဋ္ဌာန်းထားတယ်၊ အဲ့ဒီဟာတွေက ဘာတွေလည်းဆိုတော့ လွှတ်တော်ထဲမှာဆွေးနွေးကြတဲ့ အခါမှာဆိုရင် လွှတ်တော်ထဲမှာ ဆွေးနွေးတာနဲ့ ပတ်သက်ပြီး မဖွယ်မရာ စကားလုံးတွေ မသုံးရဘူး။ နောက် လွှတ်တော် ကိုယ်စားလှယ်ဆိုတဲ့အခါမှာ ကိုယ်အမူအရာအားဖြင့် သော်လည်းကောင်း၊ နူတ်အမူ အရာအားဖြင့် သော်လည်းကောင်း ယဉ်ကျေးဖို့လိုအပ်တယ်။ လွှတ်တော်ထဲမှာ ဆွေးနွေးရင်းနဲ့ မိမိကိုယ်ကို ဂုဏ်သိက္ခာ မြင့်တင်ပေးခြင်းဖြင့်သော်လည်းကောင်း၊ တစ်ဖက်လူကို ဂုဏ်သိက္ခာချခြင်းဖြင့်သော်လည်းကောင်း လွှတ်တော်မှာရတဲ့ ဆွေးနွေးဖို့ အခွင့်အရေးကို အလွဲသုံးစားမလုပ်ဖို့ လွှတ်တော်ထဲမှာ ပြဋ္ဌာန်းထားတယ်လေ ၊ ဒါကြောင့် လွှတ်တော်ထဲမှာဆွေးနွေးကြတဲ့အခါမှာ စိတ်ဝင်စားတာကောင်းပါတယ် ။ ဆွေးနွေးတဲ့အခါမှာတော့ လွှတ်တော်က သတ်မှတ်ထားတဲ့ စည်းမျဉ်းစည်းကမ်းတွေ လွှတ်တော်ထဲမှာရှိတဲ့ ဂုဏ်သိက္ခာနဲ့ လျှော်ညီအောင် ဆွေးနွေးကြရင်တော့ တိုင်းပြည်ရဲ့ပုံရိပ် ပိုပြီးလှတာပေါ့ဗျာ ။   မေး။ ။ ကျွန်တော်တို့ ဦးတည်ပြီးတော့ပြောနေတာက ဘာလဲဆိုတော့ တပ်မတော်ကနေ ၂၅% လွှတ်တော်ထဲကို ရောက်နေလို့ ပြင်ဆင်ရ ခက်တယ်ဆိုပြီးတော့ အဲ့ဒီဟာက တစ်ချက်ပေါ့နော်။ နောက်တစ်ချက်က အတိုက်အခံဆိုပြီးတော့မှ ပြည်ထောင်စုကြံ့ခိုင်ရေးနဲ့ ဖွံ့ဖြိုးရေးပါတီက ပြောနေတယ် ဆိုတဲ့အခါကျတော့ ဒီဖွဲ့စည်းပုံပြင်ဆင်ရေးမှာ အတိုက်အခံပါတီ ကနေပြီးတော့ ကန့်ကွက်တာတွေ ဥပမာ အဆိုမှာ ကန့်ကွက်တာမျိုးတွေပေါ့၊ မေးခွန်းတွေကို ကန့်ကွက်တာမျိုးတွေပေါ့၊ ဖြစ်လာတဲ့အခါကျတော့ ဖွဲ့စည်းပုံ အခြေခံဥပဒေပြင်ဆင်ရေး အတွက် ဘယ်လောက်ထိ အဟန့်အတားဖြစ်လဲ ဒါတွေက။  ဖြေ ။ ။ အဲ့ဒီဟာက အထူးတော့ သိပ်မရှိဘူး၊ ဒါကိုအဟန့်အတားလို့ တွက်လို့မရဘူး၊ အဲ့ဒီဟာက သဘာဝပဲ။ လွှတ်တော်ထဲမှာ သဘောထားချင်းတူရင် ထောက်ခံမယ်၊ သဘောထားချင်းမတူရင် ကန့်ကွက်မယ်။ ဒါလွှတ်တော်ရဲ့ လုပ်ထုံးလုပ်နည်းပါပဲ၊ လွှတ်တော်ရဲ့ ပုံသဏ္ဌန်ပါပဲ၊ အဲ့ဒီဟာကိုတော့ အခက်အခဲလို့ ပြောလို့မရဘူးပေါ့ ၊ တစ်ခုပဲရှိတယ် ပြီးခဲ့တဲ့ ပထမအကြိမ် လွှတ်တော် သက်တမ်းတုန်းက အန်ကယ်တို့NLD က ၄၄ ယောက်ရှိတယ်ပေါ့နော် အခုလွှတ်တော်သက်တမ်းမှာတော့ ကြံ့ခိုင်ရေးက ၄၃ ယောက်ရှိတယ်ပေါ့နော် ဟိုတုန်းက အန်ကယ်တို့က အတိုက်အခံပဲ၊ ဟိုတုန်းကြံ့ခိုင်ရေးက ဦးတည်ပြီးတော့လည်း ဖွဲ့စည်းပုံ အခြေခံဥပဒေကို ဒီလိုပဲ အရေးပေါ်အဆိုတင်ခဲ့တာပဲ ပထမဆုံး အရေးပေါ်အဆိုတင်ခဲ့တုန်းကလည်း အဲ့ဒီလိုပဲ ၁၀၉ ဦးပါတဲ့ လေ့လာသုံးသပ်ရေး ကော်မရှင်ဆိုပြီးဖွဲ့မယ်ပြောတယ်။ အန်ကယ်တို့ကလည်း အတိုက်အခံ ၊ အိုခေ ကောင်းတယ်။ အန်ကယ်တို့က ပူးပေါင်းပါဝင်တာပဲ ပူးပေါင်းပါဝင်တယ်ဆိုတဲ့အခါမှာ အကုန်လုံးကို ဝင်ပြီးထောက်ခံတာလည်း မဟုတ်ဘူး၊ အန်ကယ်တို့က အန်ကယ်တို့ အမြင်နဲ့ ကန့်ကွက်တာလည်း ရှိတယ်၊ တင်ပြတာလည်းရှိတယ် ဆွေးနွေးတာလည်း ရှိတယ် ၊ ဒါပေမယ့် အန်ကယ်တို့က အတိုက်အခံကောင်းတစ်ယောက် အနေနဲ့ အတိုက်အခံ အဖွဲ့အစည်းတစ်ခု အနေနဲ့ အဲ့ဒီသွားတဲ့လမ်းကြောင်းမှာပဲ ဘာမှ အနှောင့်အယှက်ပေးတာမျိုးမလုပ်ဘူး၊ ဝင်ပြီးဆွေးနွေးတယ်တင်ပြတယ်၊ တင်ပြရန် တာဝန်ရှိလို့ တင်ပြတယ်၊ ကိုယ့်တာဝန်ကိုယ် ကျေအောင်လုပ်တယ်။ တစ်ခါ ၁၀၉ ဦးကနေ လေ့လာသုံးသပ်ပြီးတဲ့ အခါကျတော့ နောက်ဆုံး ၃၂ ဦးပါသော ဖွဲ့စည်းပုံအခြေခံဥပဒေ အကောင်အထည်ဖော်ရေးကော်မတီ လို့ လုပ်တယ်၊ အဲ့ဒီကော်မတီမှာ NLD က ဘယ်နှယောက်ရလဲ ၂ ယောက်ပဲရတယ် ၊ အခုဒီ ၄၅ ဦးမှာလည်း ကြံ့ခိုင်ရေးက ၂ ယောက်ရတယ်။ တပ်မတော်က ၈ ဦးရတယ်၊ ရခိုင်က ၂ ဦးရတယ်၊ ရှမ်းက ၂ဦးရတယ်၊ ကျန်တဲ့ပါတီတွေက တစ်သီး ပုဂ္ဂလ တစ်ဦးစီ ရတယ်ပေါ့။ အချိုးအစု အရတော့ အန်ကယ်တို့က ၁၈ ဦး ရတယ်ပေါ့နော်။ ဟိုတုန်းက လည်း အဲ့ဒီလိုပဲ ဖွဲ့တာပဲ အဲံဒီတုန်းကလည်း NlD က ဘယ်နှယောက်ပဲရတုန်း ၂ယောက်ပဲရတယ်၊ အဲံဒီ ၂ ယောက်ထဲမှာ အဲံဒီလို အန်ကယ်နဲ့ သမ္မတကြီး ဦးဝင်းမြင့်နဲ့ ၂ယောက်ပေါ့၊ အန်ကယ်တို့ အဲ့ဒီမှာ ဘောင်ထဲမှာပဲ အန်ကယ်တို့ သွားတယ်၊ ဒီသွားနေတဲ့ လုပ်ငန်ရပ်ကြီးကို အခက်အခဲ အနှောင့် အယှက် အဟန့်အတားဖြစ်သွား အောင် အန်ကယ်တို့ ဘာမှ ဖန်တီးခဲ့တာမရှိဘူး။ ဒီထဲမှာပဲ ဝင်တယ် ဆွေးနွေးတယ် ၊ အဲဒီလိုနည်းတွေနဲ့ပဲ ကိုယ်တွေရဲ့ သဘောထားမျိုးတွေ ပြောတာပေါ့နော်။ အဲံဒီတော့ ဆိုချင်တာက ဆွေးနွေးကြတယ် ငြင်းခုန်ကြတယ်ဆိုတာမျိုး ရှိမယ်၊ အဲ့ဒီလို ရှိတဲ့ အပေါ်မှာ မူတည်ပြီးတော့ လုပ်ငန်းစဉ်အရ ဒီလိုပဲ သွားရမှာပဲ ဖြစ်ပါတယ် ၊ဒါတွေက အထူးအနှောင့်အယှက်တော့ ပြောလို့မရပါဘူး။  မေ။ ။ ဖွဲ့စည်းပုံ ပြင်ဆင်ရေး အတွက် အမျိုးသားဒီမိုကရေစီအဖွဲ့ချုပ် ဦးဆောင်တဲ့ အာဏာရပါတီ သက်တမ်းအတွင်းမှာ ၂၀၂၀ အတွင်းမှာပေါ့နော် ဖွဲ့စည်းပုံ ပြင်ဆင်ရေးက ဘယ်လောက်ထိ ကျွန်တော်တို့ အလားအလာ ကောင်းနိုင်လဲ။  ဖြေ။ ။ အလားအလာကောင်းနိုင်လဲဆိုတာက အလားအလာ ကောင်းအောင်ကြိုးစားနေတယ်လို့ ပြောလို့ရတာပေါ့ ၊အဲံဒီတော့ ဒီလက်ရှိ ဒီသက်တမ်းအတွင်းထဲမှာပဲ အန်ကယ်တို့ ဒီဖွဲ့စည်းပုံ အခြေခံ ဥပဒေပြင်ဆင်ရေး မူကြမ်းတစ်ရပ် တက်သွားပြီးတော့ ဖွဲ့စည်းပုံ အခြေခံ ဥပဒေ ပြင်ဆင်ရေးအဆုံးအဖြတ် တစ်ခု ရပြီးတဲ့အခါမှာ အကယ်၍များ အဲ့ဒီပြောင်းလဲရမယ့် အချက်တွေထဲမှာ ဖွဲ့စည်းပုံ အခြေခံဥပဒေပြင်ဆင်ရေး ပုဒ်မ ၄၃၆ က အရ လူထုဆန္ဒခံယူရမယ်ဆိုတဲ့ ကိစ္စရပ်မျိုးတွေ ပါလာတဲ့ အထိတောင် အဲံဒီဟာတောင်မှ ဒီသက်တမ်း အတွင်းမှာ ပြီးမြောက်အောင်၊ အောင်မြင်အောင် ဆောင်ရွက်သွားမယ်ဆိုတဲ့ ရည်ရွယ်ချက်မျိုးနဲ့ အဲံဒီလို အောင်မြင်အောင် ဆောင်ရွက်သွားကြရအောင်ဆိုတဲ့ အနေအထားမျိုးနဲ့ စည်းရုံးပြီး ကြိုးစား ဆောင်ရွက် နေပါတယ်။  မေ။ ။ အမျိုးသားဒီမိုကရေစီအဖွဲ့ချုပ် ရွေးကောက်ပွဲ ဝင်တဲ့အခါကျတော့ ရွေးကောက်ပွဲ ကြေညာစာတမ်း ထုတ်တဲ့အခါမှာ ကျွန်တော်တို့ ကြည့်တဲ့အခါမှာ ဖွဲ့စည်းပုံအခြေခံဥပဒေ ပြင်ဆင်ရေးက တကယ့်ကို အန္တိမရည်မှန်းချက်ဖြစ်တယ်လေ ၊ ဒါပေမယ့် ပြန်ကြည့်တဲ့အခါမှာ အခုဆို ၃ နှစ်ကျော် ၃နှစ်ခွဲ ဆိုတဲ့အခါကျတော့ ဖွဲ့စည်းပုံ အခြေခံဥပဒေ ပြင်ဆင်ရေးဟာ လွှတ်တော်ထဲမှာ ဆွေးနွေးတုန်းပဲလို့ တွေ့ရတယ် ၊ ပြည်သူတွေကလည်း ဒါကိုအားမလို အားမရ ဖြစ်တယ်ပေါ့နော် ။ ဆိုတော့ အန်ကယ်တို့ ပါတီကို အာဏာရအောင် မဲပေးလာကြတဲ့ မဲဆန္ဒရှင်တွေကိုရော ဘာများပြောချင်လဲ ဒီဖွဲ့စည်းပုံ ပြင်ဆင်ရေးနဲ့ပတ်သက်ပြီး။  ဖြေ။ ။အဲ့ဒီဟာကတော့ ဖွဲ့စည်းပုံ အခြေခံဥပဒေကို အန္တိမရည်မှန်းချက်လို့ သုံးရင်တော့ အဲ့ဒီ နာမဝိသေသနက မှားမယ်ထင်တယ် ၊ အမျိုးသားဒီမိုကရေစီ အဖွဲ့ချုပ်ကြီးက ၁၉၈၈ ခုနှစ်ကတည်းကနေ စပြီးတော့ နိုင်ငံရေးမှာ စပြီးတော့ တစ်စိုက်မတ်မတ် ဆောင်ရွက်လာတဲ့ အခါကတော့ မြန်မာနိုင်ငံမှာ ဘယ်သောအခါမှ အာဏာရှင်စနစ်မျိုးပြန်လည် ပေါ်ပေါက်လာခြင်း မရှိဘဲနဲ့ အာဏာရှင်စနစ်နဲ့ အုပ်ချုပ်မူကို ကျော်လွှားပြီးတော့ လူတွေဟာ လူရဲ့ဂုဏ်သိက္ခာနဲ့လျှော်ညီစွာ ဖြစ်တဲ့ ၊ ထိုက်သင့်တဲ့ လူအခွင့်အရေးကိုလည်း အပြည့်အဝရရှိတဲ့ နိုင်ငံရေးစနစ်မျိုး ဒီထက်ပိုပြီးပြောရမယ်ဆိုရင် ဒီမိုကရေစီစနစ်မျိုး ဒီထက်ပိုပြီး ပြောရမယ်ဆိုရင် မြန်မာနိုင်ငံမှာ အရင်တုန်းက အင်မတန်ပြောဖို့ခက်တဲ့ ဖက်ဒရယ်ဆိုတဲ့ စာလုံးကို ဘယ်သူမှ မသုံးရဲတဲ့ အချိန်ကတည်းကိုက NLD ကမြန်မာနိုင်ငံကို ဒီမိုကရေစီ ဖက်ဒရယ်နိုင်ငံအဖြစ်သွားမယ်ဆိုတဲ့ ရည်ရွယ်ချက်မျိုးကို သွားမယ်။ ရည်ရွယ်ချက်ပန်းတိုင်က အဲ့ဒါ၊ အဲ့ဒီမြန်မာနိုင်ငံကို တကယ်တမ်းဖြစ်ပေါ်တဲ့ ဖြစ်ပေါ်လာနိုင်တဲ့၊ နိုင်ငံမှာ စည်းလုံးညီညွှတ်မူနဲ့ ခိုင်မာတောင့်တင်းတဲ့ ငြိမ်းချမ်းရေးလည်း အပြည့်အဝရှိတဲ့ ဒီမိုကရေစီ ဖက်ဒရယ်နိုင်ငံကြီးတစ်ခု တည်ဆောက်သွားနိုင်အောင်၊ နောက် ဒီမိုကရေစီ အမြစ်တွယ်ရအောင် ဆိုတာကမှ တကယ့် ရည်ရွယ်ချက်ပဲ။ အဲံဒီ ဒီမိုကရေစီ အမြစ်တွယ်ဖို့နဲ့ အဲံဒီမြန်မာနိုင်ငံမှာ တကယ်တမ်း ဟိုး ပင်လုံ ကတိကဝတ်တွေေတည်း ရှိနေခဲ့တဲ့ မြန်မာနိုင်ငံဟာ တကယ့်ကို ဒီမိုကရေစီဖက်ဒရယ် နိုင်ငံတော်ကြီး တည်ဆောက်မယ် ဆိုတာကမှ အန္တိမရည်ရွယ်ချက်ဖြစ်ပါတယ်။ အဲ့ဒီ အန္တိမရည်ရွယ်ချက်အတွက် လိုအပ်နေတဲ့ တစ်ထောင့် တစ်ခုဖြစ်တဲ့ ဖွဲ့စည်းပုံ ပြင်ဆင်ရေးလို့ သုံးသပ်တာက ပိုမှန်မယ်လို့ထင်တယ် ။  မေး။ ။ကျေးဇူးတင်ပါတယ် ၊ ကျွန်တော်တို့ Mizzima ပရိသတ်တွေကို ပဲဖြစ်ဖြစ်၊ ကျွန်တော်တို့ အမျိုးသား ဒီမိုကရေစီ အဖွဲ့ချုပ်ကို အားပေးတဲ့ မဲဆန္ဒရှင် ပရိသတ်တွေကို ဘာများထပ်ပြောချင်ပါသလဲ ခင်ဗျ။  ဖြေ။ ။ နှစ်ပေါင်း ၅၀ ကျော်လောက် အတွင်းထဲမှာ အခြေခံကျကျကို နေရာအတော်များများမှာကို၊ ဒီမိုကရေစီနဲ့ အံဝင်ခွင်ကျမဖြစ်တဲ့ အလေ့အထလည်း မရှိတဲ့ အနေအထားမျိုးကနေ ပြင်နေရတဲ့ အတွက် အခုဒီလိုအခြေအနေမျိးမှာ ဒေါ်အောင်ဆန်းစုကြည်ပြောတဲ့ စကားမျိုးနဲ့ ပြောမယ်ဆိုရင် ဒီမိုကရေစီ အမြစ်တွယ်နိုင်ရေ ...
http://www.mizzimaburmese.com/article/60555	NCGUB ဝန်ကြီးချုပ်ဟောင်း ဒေါက်တာစိန်ဝင်း၏ မျက်မှောက်နိုင်ငံရေး စီးပွားရေး သုံးသပ်ချက်	မင်္ဂလာပါ မဇ္စျိမ ပရိတ်သတ်များခင်ဗျာ ။ အပတ်စဉ်တင်ဆက်ပေးနေကြဖြစ်တဲ့ မဇ္စျိမ Exclusive Interview အစီအစဉ်ကနေ ကြိုဆို်ပါတယ်ခင်ဗျာ။ ဒီကနေ့မှာတော့ ဆရာဒေါက်တာ ဦးစိန်ဝင်း နဲ့ ကျွန်တော်တို့ မေးမြန်းသွားမှာ ဖြစ်ပါတယ် ။ ဒေါက်တာစိန်ဝင်းဟာ အရင်တုန်းကခေါ်တဲ့ အမျိုးသားညွန့်ပေါင်းအစိုးရ ပြည်ထောင်စုမြန်မာနိုင်ငံ( NCGUB )၊အဝေးရောက် ညွန့်ပေါင်းအစိုးရအဖွဲ့ ဝန်ကြီးချုပ် ဖြစ်ပါတယ်။ တိတိကျကျ ပြောရရင် နှစ်ပေါင်း ၃၀ ကျော်အကြာမှာ မြန်မာနိုင်ငံကို ပြန်လည်ရောက်ရှိလာတာပဲ ဖြစ်ပါတယ် ။ ဆွေနွေးမေးမြန်းခန်း ဒုတိယပိုင်းမှာတော့ လက်ရှိ ရခိုင်ပြည်နယ်ကိစ္စ၊ အမျိုးသားဒီမိုကရေစီအဖွဲ့ချုပ် ရဲ့ စွမ်းဆောင်ရည်၊ အစိုးရ နှစ်ရပ် ဖြစ်နေမှုနှင့် တပ်မတော်ရဲ့ အခန်းကဏ္ဍ စသဖြင့် စသဖြင့် ဆွေးနွေးမှာ ဖြစ်ပါတယ်။  မေး။ ။ မင်္ဂလာပါဆရာခင်ဗျာ။ အမျိုးသားဒီမိုကရေစီအဖွဲ့ ချုပ်ပေါ့။ ရှင်းရှင်း ပြောရရင်တော့ ဆရာ့ ညီမ ဦးဆောင်တဲ့ ပါတီကနေပြီးတော့ နိုင်ငံတော်တာဝန်ကို ထမ်းဆောင်တဲ့အခါမှာ မမျှော်လင့်တဲ့ ဖြစ်ရပ်တွေပေါ့ ၊ ဥပမာဆို အရင်တုန်းကတော့ သူကပြောခဲ့တာပေါ့နော် ဖွဲ့စည်းပုံ ပြင်မယ်၊ပြီးရင် ငြိမ်းချမ်းရေး ရအောင်လုပ်မယ် ၊ ဒါပေမယ့် မမျှော်လင့်တဲ့ ဖြစ်ရပ်က ရခိုင်ပေါ့၊ ရခိုင်က စစ်က ဖြစ်လာတဲ့အခါကျတော့ ဆရာ့အနေနဲ့ ကိုယ့်ညီမကို အကြံပေးလို့ရရင် ဘယ်လိုမျိုး ဆရာ အကြံပေးချင်လဲ။  ဖြေ။ ။ အဲ့ဒီဟာက ခက်တယ်ဗျ ၊ အကြံပေးတာက လွယ်လွယ်လေး၊ တကယ်လုပ်ရတာတော့ ခက်တယ်။ ဘာကြောင့်လဲဆိုတော့ တပ်ကို ပြောလည်း တော်တော်တော့ နောက်ကျနေပြီ ၊ မင်းအောင်လှိုင်ကို ပြောရမှာ ၊ ဟုတ်လား။၊ကျန်တဲ့ကိစ္စတွေလည်းပဲ ကိုယ်ကလုပ်ရမှာ နှစ်ပေါင်း ၅၀၊ ကျွန်တော်ပြောတော့ မကောင်းဘူးဗျ ၊ neglect ဖြစ်တာ၊ နော်။ ဘာမှ ပြောစရာမလိ်ုဘူး နယ်စပ်သွားကြည့်၊ မြန်မာနယ်စပ်ကို ကြည့်၊ အိန္ဒိယနယ်စပ်ကိုကြည့်၊ ထူးခြားချက်တွေ တွေ့လိမ့်မယ်။ အဲ့ဒီဟာ ခင်ဗျားတို့ရေးရမှာ ဘယ်လို ထူးခြားလဲ ၊ တိုင်းပြည် တစ်ခုရဲ့ နယ်စပ်က ဘယ်လို ရှိသင့်လဲ ၊ဘာတွေ ဖြစ်သင့်လဲ၊ အဲ့ဒီ immigration ကြောင့် ဖောက်ဖျက်ပြီးတော့ ငွေရေးကြေးရေးတွေ စားနေတဲ့ လူတွေက သူဌေးတွေ ဖြစ်နေပြီ ခင်ဗျားလည်းသိတယ် ကျွန်တော်လည်း သိတယ်ဗျာ။ အဲ့ဒါတွေက နှစ်ပေါင်း ၅၀ ဗျ ၊ ဘယ်လိုလုပ်မလဲ ဒေါ်စု တစ်ယောက်တည်း ဘယ်လို လုပ်မလဲ ၊ဘယ်လို ထိန်းမလဲ။      မေး။ ။ အခုကတော့ အဂတိ တိုက်ဖျတ်ရေး ကော်မရှင်ဖွဲ့စည်းထားတာပဲ ဆရာရဲ့။ သူတို့လည်း ကြိုးကြိုးစားစားလုပ်နေတာပဲ။၊  ဖြေ။ ။လုပ်ပါတယ် ၊ကိုယ့်တာနဲ့ ကိုယ်တာပေါ့ဗျာ ၊ ကိုယ့်တာဝန်နဲ့ ကိုယ်လုပ်ကြ၊ ပြောစရာရှိရင်ပြောပါ။ ဒေါ်စုကိုလည်း ပြောချင်ပြော NLD ကိုလည်း ပြောချင်ပြော၊ ဒါပေမယ့် ခင်ဗျားတို့ တည့်တည့်ပြောပါ။ နောက်ပြီးရင်လည်း မှန်မှန်ကန်ကန် ပြောပါ ၊ နောက်ပြီးရင်လည်း အချိန်အခါနဲ့ ပြောပါ၊ အချို့ ပြဿနာတွေက အခြေခံ ပြဿနာ မဟုတ်ဘူးဗျ ၊ အချို့ ပြဿနာက အခြေခံ ပြဿနာ နော်၊ ဒီ အခြေခံ ဥပဒေ ပြင်လို့မရဘူး ဆိုတာက အခြေခံ ပြဿနာဗျ၊ ဘယ်တိုင်းပြည်မှာရှိလဲ အဲ့ဒီဟာ အဲဒီတော့ အဲဒါတွေကို ခွဲ ပြီးပြောရတယ်။  မေး ။ ။နောက်တစ်ခုမေးချင်တာကတော့ အမျိုးသားဒီမိုကရေစီအဖွဲ့ချုပ် တိုင်းပြည်တာဝန်ကို လွှဲပြောင်း ထမ်းဆောင်တာကတော့ အခုဆိုရင် ၃ နှစ်ကျော် ၄ နှစ်လောက်ရှိလာပြီ ပေါ့နော်။ ရှိလာတဲ့အခါကျတော့ ဆရာသိတဲ့ အတိုင်းပဲ ၉၀ တုန်းကလည်း လူထုက ပုံအောပြီးတော့မှ မဲပေးခဲ့ကြတယ်၊ ၂၀၁၅ မှာလည်း ဒီတိုင်းပဲ ပေးခဲ့ ကြတယ်။ ဒါပေမယ့် ၉၀ အခြေအနေကတော့ ဒါ အာဏာ လွှဲပြောင်းရယူနိုင်ခြင်း မရှိဘူးပေါ့ဗျာ၊ အခုကတော့ အာဏာရလာတယ် ၊ ဒါပေမယ့် ပြည်သူလူထုက ဘာဖြစ်လာလဲဆိုတော့ အားမလို အားမရ ဖြစ်လာတယ် ၊ အမျိုးသားဒီမိုကရေစီအဖွဲ့ချုပ် ဦးဆောင်သော အစိုးရ အပေါ်မှာ အားမလို အားမရတွေဖြစ်တယ် ဆိုတဲ့ အခါကျအမျိုးသားဒီမိုကရေစီအဖွဲ့ ချုပ်ရဲ့ performance စွမ်းဆောင်ရည်ကို နည်းနည်းလောက် ပြောပြပေး ပါလား ၊ သုံးသပ်ပေးပါလား ။  ဖြေ။ ။သုံးသပ်ပေးတော့လည်း အဲဒါပဲ ဗျ။ ကျွန်တော်တို့က ဂျာအေး သူ့ အမေရိုက်နေတယ်၊ ဒီ စီးပွားဘက်ကကြည့်မလား၊ နိုင်ငံရေးဘက်ကကြည့်မလား၊ ဘယ်ဘက်ကကြည့်မလဲ၊ အဲဒီမှာ အခြေခံတွေက လွဲနေတယ်ဗျ ၊ စီးပွားရေးကြည့်ရင်လည်း ဒီကနေ့ စီးပွားရေးမှာ ငွေရေးကြေးရေး ရှိတဲ့လူက ပြည်သူလူထုလား၊ ဘယ်လိုလူတွေလည်း ခင်ဗျားတို့လည်း သိနေတာပဲ ၊ နော် ဟုတ်လား နိုင်ငံခြားမှာက သူဌေးတွေဘာတွေ ကြိုးစားတယ်၊ လုပ်တယ်၊ ကိုင်တယ် entrepreneurship ရှိတယ် ၊ မြန်မာပြည်မှာ entrepreneurship မရှိဘူးဗျ ၊ နိုင်ငံခြားလိုဟာမျိုး မရှိဘူး၊ ဆိုတဲ့ အခါကျတော့ သဘာဝ မကျဘူးဗျ ၊ သဘာဝမကျဘူး။ ငွေရှိတဲ့လူက သူ့ငွေကို နိုင်ငံခြား ဘဏ်တိုက်ထဲ သွားထည့်လိုက်တယ် ၊ အဲ့ဒီဘဏ်တိုက်ထဲက ပိုက်ဆံတွေက မြန်မာပြည်မှာ ပြန်ပြီး invest လုပ်တယ်၊ ဘယ်သူနာလည်း၊ အဲဒါ မြန်မာပြည်က ပိုက်ဆံတွေ။ ဘယ်သူနာလည်း၊ အဲ့ဒီတော့ငွေကိုယူပြီးတော့ ဒီပြင့်တိုင်းပြည်ပို့တဲ့လူကလည်း ဘာမှမဖြစ်ဘူး၊ အခွန် ၊ မိမိတိုင်းပြည်မှာ အများကြီးဆောင်ရမှာ၊ အဲဒီထဲမှာ property Tax ဆိုတာရှိတယ်ဗျ၊ မြန်မာပြည် ဘာမှမရှိဘူး။ ကိုယ်နေချင်သလိုနေ ဘာမှ လာ tax မကောက်နိုင်ဘူး၊ အစိုးရက ဘာနဲ့သွားလုပ်မလဲ ပိုက်ဆံမရှိတဲ့ အစိုးရဘယ်လို လုပ်မလဲ ။ နော် ကျွန်တော်က ကာတာတော့မဟုတ်ဘူး ၊ ဒါပေမယ့် တစ်ချိန်ထဲမှာပဲ ဒါက သင့်ထရက်ပလီ ပြောတာ၊ ဟို NLD မှာတော့ဖြင့် corruption မရှိဘူးလို့ ပြောတာမဟုတ်ဘူးနော်၊ မလုပ်သင့်တာတွေလည်း အများကြီးရှိချင်ရှိမှာပေါ့နော်၊ ဒါပေမယ့် တစ်ချိန်ထဲမှာ principle ကို ကျွန်တော်တို့ ပြောတာ principle က tax ကိုပေးရမယ်၊ ပေးတဲ့အခါမှာ ငွေရေးကြေးရေးရှိတဲ့လူက ပိုပေးရမယ်၊ နော် ငွေရေးကြေးရေး မရှိဘူး သိပ်ကို ဟိုဟာဖြစ်တဲ့လူဆိုရင် ပြန်တောင် ပေးလိုက်သေးတယ်၊ သူများတိုင်းပြည်မှာ။ အဲ့ဒီလိုဖြစ်ရမှာပေါ့ ဆိုတော့ ပြဿနာတွေက တစ်ခုတည်းမဟုတ်ဘူး၊ အများကြီးလာတာ နော် ၊ နိုင်ငံရေးဘက်မှာလည်း ခုနကပြောတဲ့ အခြခံဥပဒေ ပြဿနာတွေက အကြီးကြီး။ စီးပွားရေးဘက်မှာလည်း သိတဲ့အတိုင်းပဲ tax လည်းမလုပ်နိုင် ဘာလည်းမလုပ်နိုင်ရင် မဖြစ်ဘူး ၊ ဟုတ်တယ်မှတ်လားနော် ၊ အဲ့ဒါမျိးတွေကလည်း အကြီးကြီး ဆိုတော့ ကျွန်တော် ကာကွယ်ပြောတာတော့ မဟုတ်ဘူးဗျ၊ အဲ့ဒီဟာတစ်ခုကတော့ ဒီမိုကရေစီမှာ အပြစ်ပြောချင်ရင်ပြောလို့ရတယ်၊ တည့်တည့်ပဲပြော ဒါက ဘယ်ဌာနက ဘယ်သူ့အောက်မှာ ဘာဖြစ်သလဲ နော်ဒီ rule of law ဆိုတာ သိပ်အရေးကြီးတယ်၊ အဲ့ဒီ Rule of law ဆိုတာဘယ်ဌာနမှာရှိလဲ NLD အောက်မှာမဟုတ်ဘူး ၊ အဲ့ဒါ ရှင်းရှင်းလင်းလင်း ပြောရမယ်၊ ဒီ rule of law ကို မကိုင်ဘူးဆိုရင် တိုင်းပြည်မှာဖြစ်ချင်တာဖြစ်မှာ။ ဒါ on principle ၊ ဟုတ်လား။ ဟိုမှာ ဟိုဟာဖြစ်တယ် ၊ လုယက်မူ ဖြစ်တယ် ဒိုင်းဂွမ်းဆိုပြီး အရေးယူလိုက်ရင် တော်တော်တန်တန် နောက်ဆုတ်သွားမယ်၊ ဒါ rule of law ရှိတာ ပြတာ။  မေး ။ ။ ဆိုတော့ ဆရာခုနကဆရာပြောသလိုပဲ ဒီ NLD အောက်မှာမရှိဘူးပေါ့နော် တချို့ ဝန်ကြီးဌာနတွေ . . .။  ဖြေ။ ။ တစ်ချို့မဟုတ်ဘူး အများကြီး၊ အဲ့ဒီဟာတွေက အကုန်လုံးအရေးကြီးတဲ့ဟာတွေချည်းပဲ။ တစ်ချို့မဟုတ်ဘူး ၊ကာကွယ်ရေး တစ်ခုတည်းမဟုတ်ဘူး ၊ ပြည်ထဲရေးလည်းပါတယ်၊ imegration လည်းပါတယ်၊ နောက်ဘာပါသေးလဲ။   မေး။ ။ဆိုတော့ အဲ့ဒီမှာ အစိုးရ ၂ ရပ် ဖြစ်နေတယ်ပေါ့လေ၊ ဆိုတဲ့အခါကျတော့ အဲဒီဟာကို ဆရာ့နည်းနည်းလေး တပ်ပြောပြလိုရမလား၊ ကျွန်တော်တို့က ခုနကပြောသလိုပဲ ဆရာက အပြင်မှာနေတာ ၂၉ နှစ်ဆိုတော့လေ၊ ဆရာရယ် ကျွန်တော်တို့ ဒီမှာဆိုလို့ရှိရင် ကျွန်တော်တို့က ဒီမှာ နေလာတာဆိုတော့။  ဖြေ။ ။ အပြင်မှာနေတာနဲ့ မဆိုင်ဘူးနော်၊ ဆရာတို့ မီဒီယာမှာ တာဝန်ရှိတယ်၊ ထုတ်ပြောရမယ်။ မီဒီယာက ဆိုတော့ အပြင်မှာနေပြီးတော့ ပြည်တွင်းကဟာတွေ လေ့လာလို့ရတယ်။ ဒီတိုင်းပဲ ပြည်တွင်းမှာနေပြီးတော့ အပြင်ကဟာတွေ လေ့လာလို့ရတယ်။ ကဲပြောပါဦး။  မေး။ ။ အဲ့ဒီလိုပဲပေါ့နော် အစိုးရ ၂ ရပ်ဖြစ်နေတယ်ပေါ့နော်၊ ခုနကပြောသလိုပြည်ထဲရေး ကလည်း ကိုယ့်လက်အောက်မှာ မရှိဘူး ၊ ပြီးလို့ရှိရင် ကာကွယ်ရေးဝန်ကြီးဌာနကလည်း ကျွန်တော်တို့ လက်အောက်မှာ မရှိဘူး ၊ တခြားဌာနတွေလည်း ရှိဦးမှာပေါ့ ၊ ပြောကြတာတွေက ဒါ အစိုးရ ၂ ရပ်ဖြစ်နေတယ်ဆိုတဲ့ဟာမျိုးပြောတယ် ဆရာ ၊ အဲ့ဒီဟာလေးလည်း နည်းနည်း သုံးသပ်ပေးပါ။ ဒါဘယ်လို ဖြစ်သင့်လဲဆိုတာ နည်းနည်းလေး ပြောပြပေးပါ။  ဖြေ။ ။ သင့်တာတော့မသင့်ဘူးပေါ့ဗျာ။ အစိုးရ ၂ ရပ်ဆိုတာ ဘယ်သင့်မလဲ၊ ဒါပေမယ့်လို့ အခြေခံအရ ဖြစ်လာတယ် ဖြစ်လာတဲ့အခါကျတော့ compromise လုပ်ဖို့လိုတယ်၊ ဒါပေမယ့် ဘယ်လ compromise လဲ၊ မသိဘူး၊ ဒါတွေဟာ ထိုင်းမှာလည်းဖြစ်တာပဲ ပြဿနာတွေ အင်ဒိုနီးရှားမှာလည်း ဖြစ်တာပဲ နော်၊ ဒါပေမယ့်လို့ ထိုင်းတို့ အင်ဒိုနီးရှားတို့မှာ မူးယစ်ဆေးဝါး ပြဿနာမရှိဘူးဗျ ၊ ပြည်တွင်းစစ် မရှိဘူး၊ အဲ့ဒီ ၂ခုက အရေးကြီးဆုံး။ မြန်မာပြည်မှာက ပြည်တွင်းစစ်လည်း ရှိတယ်၊ မူးယစ်ဆေးဝါး ပြဿနာကလည်း အကြီးကြီးအကြီးကြီးမှ တကယ့်အကြီးကြီး၊ အဲ့ဒီတော့ ဖြေရှင်းဖို့က ခက်တယ်ပေါ့နော်။  မေး။ ။ဟုတ်ကဲ့ဆရာ ကျေးဇူးအများကြီးတင်ပါတယ် ၊ အဲ့ဒီတော့ ဆရာ ရှေ့ဆက်ပြီးတော့ ဒါက တိုင်းရေးပြည်ရေး အခြေအနေပေါ့နော်၊ ဆရာလည်း ပြန်ရောက်လာပြီဆိုတော့ ဘယ်လိုဆုံးဖြတ်ပြီး ပြန်လာတာလည်း ဒီမှာပဲနေတော့မှာလား၊ ဘယ်လိုမျိုး ဆုံးဖြတ်လဲ။  ဖြေ။ ။ အခြေအနေအရပေါ့ဗျာ ၊သွားလိုက်လာလိုက်ပေါ့။ အခုအခြေအနေ အရတော့ သွားလိုက်လာလိုက် လုပ်ရမှာပဲ နောက်မှ ကျွန်တော် ဒီမှာနေမှာပေါ့ ။  မေး။ ။ဒီမှာနေဖို့ဆိုရင်ရော ဆရာ နိုင်ငံရေး လုပ်ဖို့ ရှိသေးလားဆရာ ။  ဖြေ။ ။မရှိပါဘူးဗျာ၊ ကျွန်တော် ၇၅ နှစ် ဒီလိုပဲ ဟိုလိုပြောလိုက် ဒီလိုပြောလိုက်ပေါ့ ။  မေး။ ။အခုကဆရာ တစ်ချို့တွေ ဆိုလို့ရှိရင် ပါတီကလည်း ၁၀၀ ကျော် ဖြစ်နေပြီပေါ့ဆရာ။ ကျွန်တော်တို့နိုင်ငံမှာ ပါတီပေါင်းစုံ ဖြစ်နေတဲ့အခါကျတော့ ဆရာရော နိုင်ငံရေးလမ်းကြောင်းပေါ်တက်ဖို့ ဘယ်လို သဘောထားရှိလဲ ။  ဖြေ။ ။ခက်တယ်ဗျ ပါတီက၊ နိုင်ငံရေးလမ်းကြောင်းက ကျွန်တော်တော့ မတက်ပါဘူး ၊ ဒါပေမယ့်လို့ ဒီ ပါတီဆိုတော့ အမျိုးမျိုးရှိတယ်ဗျ၊ ဟုတ်လား များသောအားဖြင့် ပြန်ကြည့်လိုက်ရင် ဂျပန်မှာ ဒုတိယ ကမ္ဘာစစ်ပြီးခါစက ပါတီကြီးတစ်ခုက ခေါင်းဆောင်ထားတာပေါ့ ၊ ဒါပေမယ့် ဂျပန်မှာ ဘာဖြစ်လဲဆိုတော့ သူတို့ ရဲ့အခြေခံဥပဒေကို အမေရိကန်က ရေးတာ၊ နောက်ပြီးတော့ သူတို့က အဲ့ဒီမှာနေတော့ ပြည်တွင်းစစ် မရှိဘူးပေါ့ဗျာ၊ နောက်ပြီးတော့ ဒီပါတီကြီးကပဲ အကုန်လုံးလုပ်၊ ဟုတ်လား။ ဒီတိုင်းပဲ အိန္ဒိယမှာလည်း Congress I ပါတီ၊ အခုမှ မိုဒီတို့ဘာတို့ ရောက်လာတာ ဟိုအရင်တုန်းက Congress I ပါတီပဲ၊ sometime of stability ရှိတယ်ဆိုပြီးတော့ ယုံကြည်မူက ရှိလာတယ် ၊ တော်ကြာကျတော့ ဟိုပါတီ ဒီပါတီ ပြောင်း ဟိုပါတီ ဒီပါတီပြောင်းတာကတော့ အမေရိကားပဲ သိတယ်မှတ်လား ၊ဒါပေမယ့် အဲ့ဒီအခြေအနေကျတော့ ကျွန်တော်ကတော့ ပါတီတွေ သိပ်များရင်လည်း ကောင်းတော့မကောင်းဘူးဗျ ။ ဒါပေမယ်လို့ ဘယ်လိုဖြစ်သလဲတော့ မသိဘူး ဟိုးအရင်တုန်းက ဂျာမနီမှာ ပထမကမ္ဘာစစ်ပြီးတော့ ပါတီတွေ အများကြီးပဲ ၅%၊ ၅% နောက်ပိုင်းမှာ အဲ့ဒီဟာတွေ တားဖို့ အတွက်ကို ဘယ်နှရာခိုင်နူန်းနိုင်မှ ပါလီမန်ထဲကိုရောက်မှာ ဒီလိုရှိတယ်၊ သူတို့မှာ Rule of law တွေရှိတယ်။ ပါတီတစ်ခုထောင်ချင်ထောင် အဲ့ဒီပါတီက ဘယ်နှရာခိုင်နူန်းနိုင်မှ ပါလီမန်ထဲ ဝင်လို့ရတယ် ပေါ့နော်၊ အဲ့ဒါမျိုး သူတို့လုပ်ထားတာတော့ ရှိတော့ရှိတယ်။ ဒီလူထုထောက်ခံမူ များများရဖို့ကို။ . . မရဘူးပေါ့ဗျာ။  မေး။ ။မဲခွဲတယ်ဆိုလို့ ရတာပေါ့ဗျာ။  ဖြေ။ ။မြန်မာလို ပြောရင်တော့ ၂ယောက်နဲ့ ၁ ပိုင်းလို့ပြောလို့ရတာပေါ့။  မေး။ ။ တစ်ချို့တွေက နိုင်ငံကြီးတွေမှာ ပျော်ကြတယ်လေ တစ်ချို့တွေဆို ဒါအခွင့်အရေးရဖို့ကို သွားကြတယ်။ ဆရာကတော့ မြန်မာပြည်ထဲကို ပြန်လာပြီးတော့ အခြေချမယ်ပေါ့လေ၊ စဉ်းစားမိတာ တစ်ခုက ဆရာ့အသက်အရွယ်ဆိုရင် မနက်မိုးလင်းရင် လမ်းလျှောက်မယ်၊ လေကောင်းလေသန့်ရှူမယ်၊ ကျန်းမာရေး လုပ်မယ် အစရှိသည်အားဖြင့် အဲ့ဒီတော့ မြန်မာပြည်ပြန်လာတော့ရော အဲ့ဒီအခြေအနေပေးရဲ့လား။ လေကောင်းလေသန့်ရောရရဲ့လား လမ်းရောရှင်းနေရဲ့လား။  ဖြေ ။ ။အဲ့ဒီဟာ ချက်ချင်းတော့ ဘယ်ရမလဲဗျာ၊ ဖြစ်သလို လုပ်ရတာပေါ၊့ အရေးကြီးတာက အိမ်ပဲဗျ၊ ခင်ဗျားအိမ်မှာ corridor ကောင်းကောင်းရှိရင် ဟိုဘက်ဒီဘက် လျှောက်တော့။ ကောင်းပါတယ်၊ ကျွန်တော်တို့ အဲ့ဒီလို လုပ်လို့တော့ရမှာပါ၊ အဲ့ဒီဟာ ကျွန်တော်တို့တိုင်းပြည်ရဲ့ ကံကြမ္မာလည်းပါတာပေါ့ ပြည်တွင်းစစ်ဖြစ် တဲ့ ကိစ္စတွေ၊ မူးယစ်ဆေးဝါးပြဿနာတွေ အကြီးကြီးနော်။ မူးယစ်ဆေးဝါးပြဿနာက တစ်ခါ သယံဇာတ ထွက်တဲ့ ပြဿနာကလည်း ကြီးတယ်၊ ဒီသယံဇာတထွက်လာတဲ့ တိုင်းပြည်တွေမှာ အခြေအနေမကောင်းဘူး၊ အများစု။ ဘာကြောင့်လဲဆိုတော့ အာဖရိကကိုကြည့် နော် black diamond တို့ဘာတို့ အဲ့ဒီမှာ တခါတည်း နိုင်တဲ့ကောင်က လုပ်တာပဲ၊ ဆူဒန်တို့ ဘာတို့ဆိုရင် war lords တွေ၊ war lords တွေက ဒီဟိုဟာမှာဆိုရင်လည်း အာဖဂန်နစ္စတန်တို့ ဘာတို့မှာ ဆိုရင်လည်း ဓာတ်တိုင်တောင် ဖြုတ်ရောင်းတာ၊ ပြည်သူလူထုအပေါ်မှာ ဘယ်လောက် စေတနာရှိလည်းဆိုရင် နော် အဲ့ဒီဟာမျိုးတွေက ဒီဖြစ်တာပေါ့ဗျာ။ မြန်မာပြည်က သယံဇာတ ကလည်း အရမ်းထွက်တယ် လူတွေ မျက်စိကျတယ်၊ မျက်စိကျတာတော့ မြန်မာတင်မဟုတ်ဘူး၊ ကျန်တဲ့နိုင်ငံတွေ ကလည်း မျက်စိကျတယ်၊ အဲဒီမှာ မြန်မာမှာလည်း အချင်းချင်း ရန်တွေဖြစ်ကြတယ်၊ အဲဒီတော့ ကျွန်တော်တကယ့် ဒီသယံဇာတကြောင့်၊ ငွေမရှိရင် တကယ် လုပ်လို့မရဘူးဗျနော်၊ ခုနက ရေနံထွက်လာမယ် ဒီရေနံကြီးကို မီးရှို့လို့မှ မရတာ ရောင်းရမှာပဲလေ နော်။ black diamond ဆိုလည်း ဒီတိုင်းပဲ။ ဆိုတော့ နိုင်ငံတကာရဲ့ အာရုံစိုက်မူကလည်း အဲ့ဒီမှာရှိတယ် ပြည်တွင်းမှာလည်း ရှိတယ် ။ မြန်မာပြည်က သယံဇာတ ကလည်း တော်တော်ထွက်တယ်ဗျာ အများကြီးထွက်တယ် ။ အခုတော့ မသိဘူးပေါ့ဗျာ။ နော် ဒါပေမယ့်လို့ အခြေခံက အဲ့ဒီလို ဖြစ်တာ အဲ့ဒီ ဘိန်း၊ ဘိန်းကတော့ အင်္ဂလိပ်လုပ်သွားတာ လို့ ထင်တယ် ၊ နော်၊ ဘိန်းစစ်ပွဲတွေ ဘာတွေ ဒီကောင်တွေလုပ်သွားတာ၊ နောက်ပြီးမှ သူများကို ဆရာလုပ်တာ၊ ပြီးရင် ခင်ဗျားတို့ ဒါမလုပ်သင့်ဘူး ဒါလုပ်သင့်တယ် အဲ့ဒီတော့ ဘိန်းကလည်း big big business မထင်နဲ့ဗျ၊ big big business ကမ္ဘာမှာ။ အာဖဂန်နစ္စတန် ကြည့်ကြည့် မက္ကဆီကို ကြည့်ကြည့် ဘိန်းရှိတဲ့နိုင်ငံမှာ ပြဿနာရှိတာပဲ နော်၊ သယံဇာတာပေါ့တဲ့နိုင်ငံ ပြဿနာရှိတာပဲ မြန်မာပြည်ကလည်း အဲ့ဒီဟာနဲ့သွားကိုက် ပြန်တယ်။ နော် အဲ့ဒီတော့ ရှင်းရမှာတွေကတော့ အများကြီး ဒါပေမယ့် အဓိက စစ်တပ်ပဲ စစ်တပ်မှာ အာဏာရှိတယ်၊ လက်နက်ရှိတယ်သူတို့ စုစည်းထားတဲ့ အစုအစည်းတွေ ရှိတယ် ။ သူတို့က ရှင်းရမှာ။  မေး။ ။သူတို့က ဒီပြဿနာကို ဖြေရှင်းနိုင်တယ်လို့ ဆရာကပြောချင်တာပေါ့ ။  ဖြေ။ ။ငါတို့တိုင်းပြည်မှာ ဒါတွေ ဖြစ်နေပါသလားဆိုပြီးတော့ ဖြေရှင်းပေါ့၊ ဆိုတော့ ဟိုဟာမှာ အမှန်ကတော့ စစ်ဗိုလ်ချုပ်တွေက လုပ်တဲ့အလုပ်ပေါ့ဗျာ၊ ဆိုတဲ့အခါ ဒီ စစ်ဗိုလ်ချုပ်တွေနဲ့ စစ်သားတွေနဲ့ စစ်တပ်ကို ကျွန်တော်တို့က against မဟုတ်ဘူး ၊စစ်ဗိုလ်ချုပ်ပဲလေ President ဖြစ်တယ်၊ ဂျော့ဝါရှင်တန် စစ်ဗိုလ်ချုပ် President ဖြစ်တယ်၊ ဟိုမှာ philippines ကဆရာကြီး ဖြစ်နေတာပဲ ကမ္ဘာမှာက နော် ။ ကျွန်တော်တို့က ဒါတွေ against မဟုတ်ဘူး နော်၊ အမေရိကန်စစ်တပ် သူတို့စစ်တပ်မှာ အခြေခံ သိပ်ကြီးတယ် ၊ စစ်သားတွေ ရတဲ့အခွင်အရေးက အများကြီး မြန်မာပြည်ထက်များတယ်။ မြန်မာပြည်လို မဟုတ်ဘူး၊ အဲ့ဒီလို ရှိတယ်၊ သို့သော်လည်းပဲ ကိုယ့်နေရာနဲ့ကိုယ်ပေါ့ဗျာ ဟုတ်လား၊ စစ်တပ်က ဖြေရှင်းနိုင်တဲ့ အင်အားရှိတယ် ၊ ဖြေလည်းဖြေရှင်းသင့်တယ်၊ ငါတို့တွေ အတိတ်ကာလကို ထားလိုက်တော့ ဒီအခြေအနေမှာ တိုင်းပြည်ရဲ့ ပြဿနာကို ဦးစီးပြီးတော့ ဖြေရှင်းသင့်တယ် ၊ မင်းတို့ ဒါမျိုးမလုပ်နဲ့ ငါလည်းမလုပ်ဘူး အဲ့့ဒီလိုမျိုး ဖြေရှင်းရမယ်။ ငါတော့လုပ်မယ်ကွာ မင်းတို့မလုပ်နဲ့ အဲ့ဒီလိုမျိုး ဆို မရဘူး။  မေး။ ။ကျေးဇူးပါဆရာ ၊ မေးခွန်း ၂ ခုလောက်ပါပဲ ဆရာရယ်။ တစ်ခုက ဆရာက အာဇာနည်ခေါင်းဆောင်ကြီးရဲ့ သားလည်း ဖြစ်တယ်။ NCGUB ဝန်ကြီးချုပ်ဟောင်းလည်း ဖြစ်ခဲ့တယ်ဆိုတော့ တိုင်းပြည်ရဲ့ပြဿနာတွေက တပ်မတော်ပါဝင်ပြီးတော့မှ စိတ်ရင်းစေတနာ အမှန်နဲ့ ဖြေရှင်းမှ ရမယ်လို့ ဆရာက ပြောခဲ့တယ်ဆိုတော့ ဆရာ တပ်မတော်ခေါင်းဆောင်တွေက ဆရာ့ထက် အသက်အရွယ်အားဖြင့်တော့ ငယ်ကြပါလိမ့်မယ်၊ ဆရာ တပ်မတော်ခေါင်းဆောင်တွေကိုရော ဘယ်လို မေတ္တာရပ်ခံချင်လဲ။  ဖြေ။ ။သူတို့ကိုမေတ္တာရပ်ခံလို့ မရဘူးဗျ။ သူတို့က အမိန့်နဲ့ သွားကြတဲ့လူတွေ ဟုတ်တယ်မှတ်လား။ အမိန့်နဲ့ သွားတဲ့လူတွေဆိုတော့ တော်တော်ခက်တယ်ဗျ၊ အဲဒီဟာကြောင့်မို့ ကျွန်တော်လည်း တပ်မတော်က တော်တော် ခက်တယ် ရှိတော့ရှိမှာပေါ့လေ တစ်ဦးချင်းတော့ ရှိမှာပေါ့၊ ဦးတင်ဦး NLD။ ဦးတင်ဦးက စစ်တပ်ခေါင်းဆောင်ပဲဗျ နော် ကျွန်တော်တို့နဲ့ တွေ့တယ် ကျန်တဲ့လူတွေနဲ့တွေ့တယ်၊ ပြဿနာမရှိဘူးလေ ၊ အဲ့ဒီလိုလုပ်တဲ့ လူတွေလည်း ရှိတာပဲ။ တပ်မှာမရှိဘူးလို့ ကျွန်တော်မပြောဘူး နော်၊ ဦးတင်ဦးရှိတယ် ၊ နောက် ဦးကြည်မောင်ရှိတယ်၊သူတို့တွေရှိတာပဲ။  မေး။ ။ ကျေးဇူးတင်ပါတယ် ဗျာ။ ကျွန်တော်တို့ အချိန်လေးလည်း နည်းနည်းလင့်ပြီဆိုတော့ ဆရာ။ ဖြည့် ပြောစရာရှိရင် ပြောပါ။  ဖြေ။ ။ မပြောတော့ပါဘူးဗျာ ကျုပ်ပြောတာ ကုန်ပြီဗျ ။ ။ ( မဇ္စျိမ )
http://www.mizzimaburmese.com/article/35362	ရိုက်တာသတင်းထောက်နှစ်ဦးအား အမြန်ဆုံး ပြန်လွှတ်ပေးပါ	မြန်မာနိုင်ငံအစိုးရ လျှို့ဝှက်ချက်များ အက်ဥပဒေ ဖြင့် ဖမ်းဆီးခံထားရသည့် ရိုက်တာသတင်းထောက်နှစ်ဦးအား အမြန်ဆုံး ပြန်လွှတ်ပေးရန် မဇျ္စိမမီဒီယာ ဂရု(ပ်) က တောင်းဆိုသည်။     ရန်ကုန်အခြေစိုက် ရိုက်တာသတင်းဌာနမှ သတင်းထောက်များဖြစ်ကြသော ကိုဝလုံး နှင့် ကိုကျော်စိုးဦး တို့ နှစ်ဦးသည် ရခိုင်ပြည်နယ်ရှိ လုံခြံုရေးတပ်ဖွဲ့ဝင်များနှင့် စပ်လျင်းသည့် အရေးကြီး လုံခြံုရေး သတင်းအချက်အလက် စာရွက်စာတမ်းများကို နိုင်ငံခြားသတင်းဌာနများသို့ ပေးပို့ရန် စီစဉ်ခဲ့ခြင်းကြောင့် ဖမ်းဆီးခဲ့ခြင်းဖြစ်ကြောင်း အစိုးရက ထုတ်ပြန်ပြောကြားထားသည်။ ယင်းအတွက်ကြောင့် ၎င်းတို့နှစ်ဦးသည် အစိုးရ လျှို့ဝှက်ချက်များ အက်ဥပဒေအောက်တွင် အများဆုံး ထောင်ဒဏ် ၁၄ နှစ်ထိ ကျခံသွားရနိုင်သည့်အခြေအနေနှင့် ရင်ဆိုင်နေရသည်။ ယခုကဲ့သို့ ဖမ်းဆီးထိန်းသိမ်းမှုသည် ခက်ခဲသော အခြေအနေများအောက်တွင် သတင်းစုံစမ်းဖော်ထုတ်တင်ဆက်ခြင်းဆိုသည့် အလုပ်ကို ကြိုးစားလုပ်ကိုင်နေကြရသည့် သတင်းထောက်များအပေါ် ခြိမ်းခြောက်သည့် ကြိုးပမ်းမှုတစ်ရပ်လည်း ဖြစ်သည်။ မိမိတို့ နားလည်သိရှိသလောက် ပြောရလျင် လုံခြံုရေးဆိုင်ရာ အချက်အလက် အထောက်အထားများ သို့မဟုတ် လျှို့ဝှက် ပြည်ပသတင်းအေဂျင်စီများ ဆိုသည်တို့နှင့်ပတ်သက်၍ အသေးစိတ်အချက်အလက်များကိုလည်း ထုတ်ပြန်ထားခြင်း မရှိသေးသည်ကိုလည်း တွေ့ရသည်။ အလားတူ သတင်းထောက်နှစ်ဦးကို လက်ထိပ်ခတ်ပြီး စာရွက်စာတမ်းများ တင်ထားသော စားပွဲတစ်လုံးရှေ့တွင် မတ်တပ်ရပ်ခိုင်းထားသည့် ပုံနှင့်အတူ သတင်းဖော်ပြချက်တစ်ခုကို အာဏာပိုင်များဘက်က အစိုးရပိုင် သတင်းစာတွင် ဖော်ပြခဲ့ခြင်းက ယခု ထိခိုက်နာကျင်ရမှုဖြစ်စဉ်အပေါ် ထပ်ဆောင်း စော်ကားရာကျနေသည်။ ယင်းဓာတ်ပုံ ဖော်ပြမှုပုံစံသည် ပြစ်မှုကျူးလွန်သူများအဖြစ် ယူဆနိုင်အောင်ရည်ညွှန်းသည့် ပုံစံမျိုး ဖြစ်သည်။ နိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည် ဦးဆောင်သည့် အရပ်သား အစိုးရ တက်လာပြီးနောက်ပိုင်း နိုင်ငံတွင် သတင်းမီဒီယာလွတ်လပ်ခွင့်အပေါ် လေးစားအသိအမှတ်ပြုမှုပိုင်းတွင် သိသာစွာ တိုးတက်လာလိမ့်မည်ဟု မျှော်လင့်ချက်များ တိုးပွားခဲ့သည်။ လက်ရှိ ရခိုင်အကျပ်အတည်းကိစ္စ ကိုင်တွယ်ပုံနှင့်ပတ်သက်၍ ပြည်တွင်းရော၊ ပြည်ပမှာပါ ပြင်းထန်သည့် ဝေဖန်မှုများနှင့် ရင်ဆိုင်နေရလျက်ရှိချိန် ယခု ဖြစ်စဉ်ကြောင့် အစိုးရ၏ နာမည်ဂုဏ်သတင်းအပေါ် ဆိုးရွားစွာ ထိခိုက်သွားနိုင်စရာ ရှိနေသည်။  သတင်းထောက်များတွင် သတင်းရင်းမြစ်များဆီသို့ သွားရောက် ရယူခွင့်၊ သတင်းများကို ပြည့်စုံတိကျစွာ တင်ပြနိုင်ရန် သတင်းနှင့် ဆက်စပ်သည့် အချက်အလက်များကို မေးမြန်းစုဆောင်းခွင့် ရှိသည်ဟု မဇျ္စိမက ယုံကြည်ပါသည်။ အလားတူ ပြဿနာဖြစ်ပွားနေသည့် ရခိုင်ပြည်နယ် မြောက်ပိုင်းဒေသသို့ သတင်းသမားများ သွားရောက်ခြင်းအပေါ် မြန်မာ အာဏာပိုင်များဘက်က တားမြစ်ခြင်း သို့မဟုတ် တင်းကျပ်စွာ ကန့်သတ်ထားခဲ့ခြင်းကြောင့်လည်း ဖြစ်ပေါ်နေသည့် သတင်းအချက်အလက်များကို တိတိကျကျ ရရှိနိုင်ရန် ခက်ခဲစေလျက်ရှိသည်။ ဘက်မလိုက် မျှတသည့် သတင်းဖြစ်စဉ်များကို တင်ပြနိုင်ရန်အတွက် သတင်းအချက်အလက်များကို စုံစမ်းစုဆောင်းရန်မှာ ၎င်းတို့၏ တာဝန်ဖြစ်သည်ဟု ဂျာနယ်လစ်များဘက်ကတော့ ယူဆထားကြမည် ဖြစ်သည်။ ယခုဖြစ်စဉ်ကို ကြည့်ပြီး ပြောရလျင် သတင်းထောက်များ သတင်းလိုက်ရင်း သိရှိရရှိလာသည့် အချက်အလက်များအနက် နိုင်ငံတော်လုံခြံုရေးကို ထိခိုက်စေနိုင်သည့် အချက်အလက်တစ်ချို့ကို အများပြည်သူထံသို့ မဖော်ပြသင့်သည်ကို မိမိတို့ လက်ခံသော်လည်း ယခုကဲ့သို့ သတင်းနှင့်ပတ်သက်သည့် အချက်အလက်များ လက်ဝယ်တွေ့ရှိရုံမျှဖြင့် အစိုးရလျှို့ဝှက်ချက် အက်ဥပဒေကို ချိုးဖောက်သည်ဟု စွပ်စွဲခြင်းသည် သတင်းလွတ်လပ်ခွင့်အပေါ် ခြိမ်းခြောက်ရာ ကျနေသည်။ အလားတူ ဗြိတိသျှ ကိုလိုနီ အစိုးရက အုပ်ချုပ်ခံ မြန်မာပြည်သူများကို ဖိနှိပ်ရန် ရည်ရွယ်ချက်ဖြင့် လွန်ခဲ့သည့် ၁၉၂၃ ခုနှစ်ကတည်းက ရေးဆွဲပြဌာန်းထားခဲ့သော ခေတ်မမှီတော့သည့် အက်ဥပဒေတစ်ခုကို ယခုဖြစ်စဉ်တွင် တလွဲအသုံးပြုရာ ရောက်နေသည်။ ယခုအခါတွင် ထိန်းသိမ်းခံ သတင်းထောက်များကို ၎င်းတို့၏ မိသားစုဝင်များနှင့် ဆက်သွယ်တွေ့ဆုံခွင့် မပြုဟု စုံစမ်းကြားသိထားရပါသဖြင့် ၎င်းတို့၏ အခြေခံမူလအခွင့်အရေးများ ချိုးဖောက်ခံရမှုအပေါ် မိမိတို့ များစွာ စိုးရိမ်ပူပန်နေမိပါသည်။ ယင်းအတွက် ဖြစ်စဉ်နှင့်ပတ်သက်၍ အစိုးရဘက်က ပွင့်လင်းမြင်သာမှု အပြည့်ဖြင့် ရှင်းပြပေးရန်နှင့် ထိန်းသိမ်းခံသတင်းထောက်များကို အမြန်ဆုံး ပြန်လွှတ်ပေးရန် မိမိတို့ တောင်းဆိုသည်။ အရေးကြီးသည့် ယခုလို အချိန်အခိုက်အတန့်တွင် မြန်မာအစိုးရ၏ ရပ်တည်ချက်အပေါ် ယခုကိစ္စကြောင့် ထိခိုက်သွားမည်ဟုလည်း မိမိတို့ ခံစားမိနေပါသည်။
http://www.mizzimaburmese.com/article/57641	လူမှုကွန်ရက် စာမျက်နှာပေါ်ကနေ အစားအစာရောင်းချသူ	လူမှုကွန်ရက် စာမျက်နှာကနေ စားချင်စဖွယ် ဟင်းမျိုးစုံ ချက်ရောင်း ပြီး တစ်ပိုင်တစ်နိုင် စီးပွားဖြစ်လုပ်ကိုင်နေတဲ့ အမျိုးသမီးတစ်ယောက် အကြောင်းကို တင်ဆက်ပေးချင်ပါတယ်။ ဒီလုပ်ငန်းကို လုပ်ကိုင်ဖို့ ရှုံးနိမ့်မှုပေါငး်များစွာကို အခြေခံပြီး မလျော့တဲ့ ဇွဲ ၊ လုံ့လ တွေနဲ့ ကြိုးစားခဲ့ရာကနေ ဒေါ်ဒေါ်အိ စားသောကုန်ရယ်လို့ လူသိများ နာမည်ကျော်လာခဲ့တဲ့သူ ၊ အမျိုးသမီးတစ်ယောက်အနေနဲ့ သူ့ရဲ့ စိတ်ဓါတ်ခွန်အားတွေ နဲ့ တစ်ပိုင်တစ်နိုင်စီးပွားဖြစ် လုပ်ကိုင်နေတဲ့ သူ့အကြောင်းအပြည့်အစုံကို တော့ သတင်းထောက် သူသူအောင်က တင်ဆက်ပေးထားပါတယ်။
http://www.mizzimaburmese.com/article/65651	မြစ်ရေစည်းချက် ဧရာဝတီ	 . .ဧရာဝတီရေ စီးမြဲစီးစေ . .ဧရာဝတီရယ် ရိုးမကြားမှာ..ဧရာဝတီရေ မရပ်တန့်သရွေ့လေ . . ဧရာဝတီရေ စီးမြဲ စီးလို့ တို့ အသက်ရှင်မယ်လေ.. .  သရက်ထောင်ထဲမှာ ကိုခွန်ဆိုင်း စပ်ဆိုခဲ့တဲ့ သီချင်းပါ။ ဒီသီချင်းဖြစ်ပေါ်လာပုံက ၁၉၉၀ စက်တင်ဘာ ၂၅ အင်းစိန်ထောင်ရှိ နိုင်ငံရေးအကျဉ်းသားတွေ အစာငတ်ခံသပိတ်တိုက်ပွဲကို အာဏာပိုင်တွေက ရိုက်နှက်ချေမှုန်းအပြီး သွေးသံရဲရဲ အဲဒီသပိတ်တိုက်ပွဲမှာ ပါဝင်ခဲ့တဲ့ ကျွန်တော်တို့ကို သရက်ထောင်ကို ပြောင်းရွှေ့ရာကနေ အောင်လံမှ သရက်မြို့ဖက်အခြမ်းကို မော်တော်နဲ့ ကူးစဉ် ကျွန်တော်တို့အထဲမှာပါတဲ့ ကိုခွန်ဆိုင်းက ဧရာဝတီမြစ် ဖြတ်ကူးစဉ် သူ့အတွေးထဲဝင်လာတဲ့ အနုပညာ သီချင်း တစ်ခုပါ။ ဧရာဝတီ ရေစီးဟာ ကျွန်တော်တို့ရဲ့ နှလုံးခုန်နှုန်းလို့ ဆိုချင်တာပဲ ဖြစ်ပါတယ်၊ ငါတို့တွေ မသေဘူးပေါ့။  ဧရာဝတီမြစ်ရေစီးဟာ တကယ်တန်းပြောမယ်ဆိုရင် ကျွန်တော်တို့ရဲ့ အသက်လို့ တင်စားရင်ရပါတယ်၊ ဧရာဝတီကို သက်သောင့်သက်သာ စီးစေချင်ပါတယ်၊ ဧရာဝတီကို မပျက်စီးချင်ပါဘူး၊ သာယာငြိမ့်ညောင်းစွာ စီးဆင်း စေချင်ပါတယ်။ ဒါပေမယ့် ဧရာဝတီဟာ ကျွန်တော်တို့ ငယ်ငယ်ကလို မဟုတ်တော့တာ လွန်ခဲ့တဲ့ အနှစ် ၃၀ ကျော်ကလို မဟုတ်တော့တာ ကတော့ သေချာနေပါပြီ၊ ဧရာဝတီမြစ်ကြီးဟာ အမှိုက်တွေ စွန့်ပစ်ဓာတု ပစ္စည်းတွေနဲ့ မြစ်နဲ့ မြစ်ပတ်ဝန်းကျင် ဂေဟစနစ်တွေဟာ သာယာမှုမရှိ ဖြစ်နေတာတွေ့ရပါတယ်။ မြစ်တစ်လျှောက်လုံးကိုလည်း ကြည့်လိုက်ရင်နေရာအတော်များများမှာ မြစ်ပြင်က ပြန့်ကားနေပြီး သောင်တွေထွန်းနေတာ တွေ့ရပါတယ်၊ နွေဖက်ဆိုရင်တော့ ရေကွက်ကွက်ကလေးတွေသာရှိပြီး ရေစီးဟာ ပျင်းရီငြီးငွေ့ဖွယ်ကောင်းနေတာ တွေ့ရပါတယ်။        ကျွန်တော်တို့ဟာ ဧရာဝတီကို မြင်မိတိုင်း ဧရာဝတီကို ဒီအတိုင်းထားလို့ မရတော့ဘူးဆိုတာ ကျွန်တော်အပါအဝင် တိုင်းပြည်ကို ချစ်မြတ်နိုးသူတိုင်း ဧရာဝတီကို ချစ်မြတ်နိုးသူတိုင်းက သဘောပေါက်ကြပါတယ်။ ဧရာဝတီကို ပြုပြင် ထိန်းသိမ်းရပါတော့မယ်၊ ဧရာဝတီကို ကယ်တင်ရပါတော့မယ်။ အကယ်၍များ ကျွန်တော်တို့ ပျက်ကွက်ခဲ့ရင် ကျွန်တော်တို့ရဲ့ မျိုးဆက်တွေက အပြစ်တင်ယုံတင်မကဘဲ ဆိုးရွားတဲ့ အခြေအနေတွေနဲ့ ရင်ဆိုင်ကြရ မှာပဲဖြစ်ပါတယ်။  ဧရာဝတီကို သီကုံးဖွဲ့ဆိုကြတဲ့ သီချင်းတွေဟာ မြန်မာပြည်မှာတော်တော်များပါတယ်၊ ဒါတင်မက ဧရာဝတီဟာ ပဒေသရာဇ်ခေတ်၊ လွတ်လပ်ရေးကြိုးပမ်းမှုခေတ်၊ လွတ်လပ်ရေးရပြီး ဒီဖက်ခေတ်ထိ အဖက်ဖက်က သမိုင်း အစဉ်အဆက် ကြီးမားခဲ့တာကိုလည်း ငြင်းလို့မရနိုင်ပဲ ဖြစ်ပါတယ်။  သီချင်းထဲကလို ဧရာဝတီရေ စီးမြဲ စီးလို့ တို့ အသက်ရှင်မယ်လေ.. ဆိုတာ ဧရာဝတီမြစ်ရေကို နှလုံးခုန်နှုန်းနဲ့ တင်စားထားတာ ခုတော့ ကျွန်တော်တို့ နှလုံးခုန်နှုန်းတွေဟာ ခုလက်ရှိ ဧရာဝတီအတိုင်း အမှိုက်သရိုက်တွေနဲ့ ရေလယ်မှာ သောင်ထွန်းပြီး ရေစီးကလည်း စည်းချက်မမှန် ဟန်ချက်မညီ လာမယ့်အနာဂတ်မှာ ပျက်သုဉ်းတော့မယ့် သဘောဖြစ်နေပါတော့တယ်။ ကျွန်တော်တို့ နှလုံးခုန်နှုန်းတွေ ရပ်တန့်သွားတော့မှာလား။  ကျွန်တော်တို့ဟာ သိပြီ သိနေပြီဆိုတော့ လူသားတွေပီပီ တိုးတက်တဲ့အမြင်ရှိတဲ့ မဟာလူသားတွေပီပီ ပြုပြင်ရပါတော့မယ်။ တစ်ခုခု လုပ်ကြရပါတော့မယ်။   ဘယ်လိုလုပ်ကြမလဲ . . . . . . .?  (ဆက်ပါဦးမည်)
http://www.mizzimaburmese.com/article/65637	ပိုးသတ်ဆေး ကြောင့် ဖြစ်တဲ့ ဝမ်းပျက်ဝမ်းလျှော	ရေးသားသူ Dr. Htet Htet Zaw Win ဆေးပညာပိုင်းဆိုင်ရာတည်းဖြတ်သူ Dr. Thurein Hlaing Win      ပိုးသတ်ဆေး ကြောင့်ဖြစ်တဲ့ ဝမ်းပျက်ဝမ်းလျှော ဖြစ်နိုင်တယ်ဆိုတာ တကယ်ကြီးလား။ ပိုးသတ်ဆေးဆိုတာ ဘတ်တီးရီးယားပိုးတွေကို သတ်တဲ့နေရာမှာ သုံးတဲ့ဆေးတွေပါ။ တစ်ခါတစ်လေ ဒီဆေးတွေကြောင့်ပဲ ဘေးထွက်ဆိုးကျိုးတွေ ခံစားရတတ်ပါတယ်။ ဒီထဲမှာ ဝမ်းလျှောတာကန အတွေ့ရအများဆုံးပါပဲ။ ပိုးသတ်ဆေးသောက်သူတွေရဲ့ ၅-၂၅ရာခိုင်နှုန်းမှာတွေ့ရတတ်ပါတယ်။ ဒါပေမယ့် ဘာလို့ ဒီလိုဖြစ်ရတာလဲ။ ကာကွယ်လို့မရဘူးလား။ ဖြစ်လာရင် ဘယ်လိုတွေလုပ်ကြမလဲဆိုတာ ဆက်ကြည့်ရအောင်။ ဘာလို့ဖြစ်ရတာလဲ။ ပိုးသတ်ဆေးသောက်လိုက်ပြီဆိုရင် သူက ခန္ဓာကိုယ်ထဲက ဆဲလ်တွေကလွဲပြီး ပိုးတွေအကုန်လုံးကို သတ်လိုက်ပါတယ်။ ဒီထဲမှာ ကောင်းတဲ့ပိုးရော မကောင်းတဲ့ပိုးရော အကုန်ပါသွားပါတယ်။ ခန္ဓာကိုယ်ရဲ့ထူးခြားချက်က ကောင်းတဲ့ပိုးတွေနည်းသွားတဲ့အခါ မကောင်းတဲ့ပိုးတွေက ပိုများလာသလို ဖြစ်သွားပါတယ်။ မကောင်းတဲ့ပိုးထဲမှာ Clostridium difficileဆိုတဲ့ပိုးလည်းပါပါတယ်။ သူက အဆိပ်တွေထုတ်တဲ့အတွက် အူနံရံတွေ ရောင်ပြီး ဝမ်းလျှောလာပါတယ်။ လက္ခဏာများ လက္ခဏာတွေကတော့ ပိုးသတ်ဆေးသောက်တဲ့အချိန်အတွင်းမှာ တစ်နေ့ကို ၃ခါလောက် ဝမ်းလျှောပါတယ်။ ဆေးစသောက်ပြီး ၁ပတ်နေရင် စဖြစ်နိုင်သလို ဆေးရပ်လိုက်ပြီး နောက်ပိုင်းမှာလည်း ဆက်ဖြစ်နိုင်ပါသေးတယ်။ Clostridium difficileကြောင့်ဆိုရင်တော့ ဘယ်ဆေးတွေကြောင့် ဖြစ်နိုင်လဲ။ ပိုးသတ်ဆေးတော်တော်များများက ဝမ်းလျှောစေပါတယ်။ ဒီထဲမှာ အတွေ့ရအများဆုံးကတော့ ဘယ်သူတွေပိုဖြစ်နိုင်လဲ။  လူတိုင်းဖြစ်နိုင်ပေမယ့် -အရင်ကလည်း ပိုးသတ်ဆေးသောက်ပြီး ဝမ်းလျှောဖူးတဲ့သူတွေ -အချိန်အတော်ကြာ ပိုးသတ်ဆေးသောက်တဲ့သူတွေ -ပိုးသတ်ဆေးတမျိုးထက်ပိုသောက်တဲ့သူတွေမှာ ပိုဖြစ်တတ်ပါတယ်။ ဘာတွေဖြစ်လာနိုင်လဲ။ နောက်ဆက်တွဲအနေနဲ့ ရေနဲ့ ဓာတ်ဆားဆုံးရှုံးတာတွေ ဖြစ်နိုင်ပါတယ်။ အချိန်မီပြန်မဖြည့်နိုင်ရင် အသက်အန္တရာယ်စိုးရိမ်ရပါတယ်။ ဘယ်လိုကုသရမလဲ။ ပိုးသတ်ဆေးကြောင့်ဖြစ်တဲ့ ဝမ်းလျှောရောဂါက သိပ်မဆိုးတတ်ပါဘူး။ သူ့ဘာသာသူပျောက်သွားတာများပါတယ်။ ပိုးသတ်ဆေးသောက်လို့ ဖြစ်တာဆိုတော့ ပိုးသတ်ဆေးရပ်လိုက်ရင် ဒါမှမဟုတ် ဆေးပြောင်းလိုက်ရင် တော်တော်များများက သက်သာသွားပါတယ်။ တခြားကုသနည်းတွေကတော့ ရေများများသောက်ပါ။ ရေနဲ့ ဓာတ်ဆားဆုံးရှုံးတာဖြစ်တဲ့အတွက် တတ်နိုင်ရင် ဓာတ်ဆားသောက်ပါ။ ဝမ်းပိတ်ဆေးကိုတော့ ဆရာဝန်ညွှန်ကြားချက်နဲ့သောက်ပါ။ -တကယ်လို့ တစ်နေ့ကို ဝမ်းသွားတာ ၅ခါထက်ပိုရင်၊ ဝမ်းထဲမှာ သွေးတွေ ပြည်တွေပါရင်၊ ဖျားရင်၊ ဗိုက်အောင့်ရင် ဆရာဝန်နဲ့ ပြသပါ။ ဘယ်လိုကာကွယ်ကြမလဲ။ ကာကွယ်နည်းတွေကတော့ -ပိုးသတ်ဆေးသောက်တဲ့အခါ probioticsတွေပါ တွဲသောက်ပေးခြင်းက ပိုးသတ်ဆေးကြောင့် ဝမ်းလျှောတာကို သက်သာစေမှာပါ။ -မကြာခဏလက်ဆေးပေးခြင်းက Clostridium difficileပိုး သူများဆီကူးမှာကို ကာကွယ်ပေးနိုင်ပါတယ်။ -ပိုးသတ်ဆေးကို လိုမှသောက်ပါ။ -အရင်က ပိုးသတ်ဆေးသောက်ပြီး ဝမ်းလျှောဖူးတယ်ဆိုရင် ဒီအကြောင်းကို ဆရာဝန်ကိုပြောပြပါ။ ဘယ်ဆေးကြောင့် ဖြစ်တယ်ဆိုတာ သိရင် တစ်ခါတည်း ပြောပြပါ။ ဤဆောင်းပါးကို Mizzima ၏ မိတ်ဘက် ကျန်းမာရေးနှင့် ဆေးပညာဝက်ဘ်ဆိုဒ် hellosayarwon.com မှ ကူးယူဖော်ပြပါသည်။
http://www.mizzimaburmese.com/article/63673	ကျားဖောင်လုပ်ငန်း တွင် လူသတ်မှု၊ သေဆုံးမှုနှင့် ပျောက်ဆုံး လူဦးရေ စုစုပေါင်း ၁၀၀ ကျော်ခန့် ရှိဟုဆို	ဒီဇင်ဘာလ ၁။ ။ ကျားဖောင် ရေလုပ်ငန်းတွင် လူသတ်မူ၊ ပျောက်ဆုံးမှု ၊ ရေထဲခုန်ချမှု အပါအဝင် စုစုပေါင်း လူဦးရေ ၁၀၀ ကျော်ခန့် ရှိနေသည်ဟု ဖျာပုံမြို့နယ် ဒေါ်ညိမ်းကျေးရွာအုပ်စု အုပ်ချုပ်ရေးမှူးထံက သိရသည်။  ဒီနှစ်အတွက် သေဆုံးသူ က စာရင်းမချုပ်ရသေးဘူး။ သေဆုံး ၊ ပျောက်ဆုံး၊ ပျက်စီး ၊ ရေထဲခုန်ချ တွေကို သတင်းပို့ထားတာက ၁၀၀ ကျော်လောက်ရှိပြီး၊ တစ်ချို့က ရေထဲခုန်ချတဲ့သူ ၊ ပြုတ်ကြတဲ့သူ တွေကိုတော့ အလုပ်ရှင် အလုပ်သမား ဥပဒေအရ ဒေသန္တရ အခေါ်အရ နစ်နာကြေး ခြောက်သိန်းကို ရက်မဆိုင်းပဲ တိတိကျကျ ရောက်အောင် ဆောင်ရွက်ပေးပါတယ်  ဟု အုပ်ချုပ်ရေးမှူး ဦးရွှေပေါ က မီဒီယာများကိုပြောသည်။ ပြီးခဲ့သည့် ရက်ပိုင်းက တက္ကသိုလ်ကျောင်းသားတစ်ဦး လူကုန်ကူးခံရပြီး ဒေါ်ညိမ်းကျေးရွာအုပ်စုရှိ ကျားဖောင် တွင် အတင်းဓမ္မအလုပ်စေခိုင်းခြင်း နှင့်ပတ်သက်ပြီး သတင်းရေးသား ဖော်ပြမှုများနှင့် ပတ်သက်ပြီး ဖျာပုံမြို့နယ်အတွင်းရှိ ရေလုပ်ငန်းရှင်များ ၊ မြို့နယ်ပင်လယ်ကျားပိုက်လုပ်ငန်းရှင်များအသင်း က သတင်းမီဒီယာများကို ကို နိုဝင်ဘာလ ၃၀ ရက်နေ့ က ဖျာပုံမြို့နယ် အောင်နိုင်သူ ဟိုတယ် တွင် သတင်းစာရှင်းလင်းပွဲ တစ်ခု ပြုလုပ်ခဲ့သည်။     ဖျာပုံမြို့နယ် ဒေါ်ညိမ်းကျေးရွာအုပ်စုတွင် ရွာကြီး ခုနှစ် ရွာ နှင့် ရွာလေး ခုနှစ် ရွာ ရှိကာ အိမ်ခြေ ၆၅၀၀ ခန့် ရှိပြီး လူဦးရေ သုံးသောင်းခွဲခန့် ရှိကြောင်းသိရသည်။ ယင်းကျေးရွာအုပ်စုတွင် အများစုမှာ ရေလုပ်ငန်းများကို အဓိက လုပ်ကိုင်ကြပြီး မြန်မာနိုင်ငံအနံမှ ကျားဖောင်လုပ်ငန်းတွင် လာရောက်လုပ်ကိုင်နေကြသည်။ ပေတစ်ရာ ပတ်လည် ရှိသည့် ကျားဖောင်ပေါ်တွင် အချိန် သုံးလဝန်းကျင် နီးပါးခန့် အချိန်ကြာမြင့်သည့် ပင်လယ်ပြင်ငါးဖမ်းခြင်း လုပ်ငန်း အတွက် လစာနည်းပါးမူ နှင့်အသက်အန္တရယ် စိုးရိမ်ရမူတို့ ကြောင့် ဝင်ရောက် လုပ်ကိုင်လိုသည့် အလုပ်သမားရှားပါးမူ ဒဏ်ကို ဒေသခံလုပ်ငန်းရှင်များထံ သက်ရောက်မူရှိနေပြီး လူကုန်ကူးသည့် ပွဲစားများ မှ လုပ်သားများကို လာရောက်ရောင်းချ ခြင်း နှင့် မူခင်းရာဇဝတ်မူ ကျူးလွန် လာသူများက ဝင်ရောက်လုပ်ကိုင်ခြင်းမျိုးတို့ကြောင့် နှစ်စဉ် လူဦးရေ တစ်ရာကျော်ခန့် သေဆုံး ပျောက်ဆုံးနေသည်ဟု သိရသည်။ ယမန်နှစ်က ဒေါ်ညိမ်းကျေးရွာအုပ်စု တွင် သေဆုံးသူ ၃၇ ဦး အပါအဝင် လူသတ်မူ ၊ရေထဲခုန်ချမှုနှင့် ပျောက်ဆုံးမှု စုစုပေါင်း ၂၀၁ ဦး ရှိခဲ့သည်။ Mizzima Key Campaign မှာ ပါဝင်ဖို့ ဖိတ်ခေါ်လိုက်ပါတယ်။ Visit Our website: http://building.mizzimafoundation.org/
http://www.mizzimaburmese.com/article/65675	စိတ်ရောကိုယ်ပါ ကျန်းမာစေဖို့ ဂီတသံတွေ ခံစားကြမယ်	ရေးသားသူ Ye Zon Aung  တေးသီချင်းတွေနဲ့ ဂီတသံစဉ်တွေကို နားထောင်တာဟာ သောတအာရုံကို ကြည်နူးချမ်းမြေ့စေတယ်ဆိုတာကို လူတိုင်းသိကြပါတယ်။ ဒါပေမယ့် ဂီတသံစဉ်တွေရဲ့ အကျိုးကျေးဇူးတွေက ဒီလောက်တင်ပဲတော့မဟုတ်ပါဘူး။ လေ့လာဆန်းစစ်ချက်တွေအရဆိုရင်တော့ တေးဂီတနားဆင်မှုဟာ အကြားအာရုံကိုတင်မကပဲ ဦးနှောက်နဲ့ ခန္တာကိုယ်တွေကိုပါ အကျိုးရှိစေပါတယ်တဲ့။     တေးသီချင်းတွေကို နားဆင်တဲ့အခါမှာ ဦးနှောက်အတွင်းက Dopamine တွေကို ပိုမိုထုတ်လွှတ် ပေးပါတယ်။ အဲဒီ Dopamine တွေဟာ လူ့ရဲ့ စိတ်ကိုရော ခန္တာကိုယ်ပါ ရွှင်လန်းချမ်းမြေ့စေတဲ့၊ ငြိမ်းချမ်းစေတဲ့ အကျိုးကျေးဇူးကို ရစေပါတယ်။ သာယယာငြိမ့်ညောင်းတဲ့ တေးဂီတသံတွေကို ကြာကြာနားဆင်လေလေ ခန္တာကိုယ်ငြိမ်းချမ်းမှု ပိုရလေလေလို့ လေ့လာမှုတွေက ဆိုပါတယ်။ Dopamine တွေဟာ ခန္တာကိုယ်တွင်းက ဓာတုဓာတ်ပစ္စည်းတစ်မျိုးဖြစ်ပြီးတော့ ဦးနှောက်ကို အထူးအကျိုးပြုပါတယ်။ ဒီဓာတ်ပစ္စည်းဟာ ထိတွေ့ကိုင်တွယ်နိုင်စွမ်းပြီး လူတွေကို ကျေနပ်ပျော်ရွှင်စေနိုင်တဲ့ အစားအစာ၊ ပိုက်ဆံနဲ့ မူးယစ်ဆေးဝါးတွေကြောင့်လည်း ထွက်ရှိနိုင်ပါတယ်။ Johns Hopkins တက္ကသိုလ်က လေ့လာချက်တွေအရ တေးဂီတလို လူကို တက်ကြွလာစေနိုင်တဲ့ အရာမျိုး သိပ်များများစားစားမရှိလှပါဘူးလို့ဆိုထားပြီး တေးဂီတသံစဉ်တွေကို နားဆင်ခြင်းဖြင့် ဦးနှောက်ကို နုပျိုစေသလို လူကိုလည်း တက်ကြွလန်းဆန်းစေပါတယ်တဲ့။ တကယ်လို့များ ဦးနှောက်ရဲ့ လုပ်ဆောင်နိုင်စွမ်းကို မြှင့်တင်ပြီး နုပျိုလန်းဆန်းနေစေချင်တယ်ဆိုရင် တေးသီချင်းနားဆင်တာမျိုး၊ အော်ဟစ်သီဆိုတာမျိုး မကြာခန လုပ်ပေးသင့်ပါတယ်။ ဒါဟာ ဦးနှောက်ကို လေ့ကျင့်ခန်း ဆင်းစေတာနဲ့ အတူတူပဲလို့ ဆိုပါတယ်။ ဆိုစကားတစ်ခုတောင်ရှိပါသေးတယ်။ သင် ခန္တာကိုယ်ကို ဖွံ့ဖြိုးစေချင်ရင် လေ့ကျင့်ခန်း လုပ်ပါ၊ ဦးနှောက် ဖွံ့ဖြိုးစေချင်ရင်တော့ သီချင်းနားထောင်ပါ တဲ့။ ဂီတသံတွေက ဘာကြောင့် လူကို ချမ်းမြေ့စေတာလဲ ဦးနှောက်ကို စကင်ဖတ်ပြီး သုတေသနပြုတိုင်းတာချက်တွေအရ ဆူဆူညံညံမရှိလှတဲ့ သာမန်တေးဂီတမျိုး၊ ဒါမှမဟုတ် သာယာနာပျော်ဖွယ် ဂီတသံစဉ်မျိုးကို နားထောင်တဲ့အခါတွေမှာ Dopamine တွေ သာမန်ထက်ပိုမို ထွက်ရှိတာကြောင့် နှလုံးခုန်နှုန်းနဲ့ အသက်ရှုနှုန်းတွေပါ ပိုမိုတည်ငြိမ်လာပြီး လူကို စိတ်ချမ်းမြေ့စေတယ်လို့ ဆိုပါတယ်။ ဦးနှောက်နဲ့ ဂီတ ဘယ်လိုဆက်နွယ်နေသလဲ တေးဂီတ အသံလှိုင်းတွေဟာ နားကနေတဆင့် ဦးနှောက်ဆီကို တိုက်ရိုက်သွားရောက်ထိတွေ့ပြီး လှုံ့ဆော်မှုတွေပြုလုပ်ပေးပါတယ်။ ခေတ်ဟောင်း တေးဂီတဖြစ်စေ၊ ခေတ်ပေါ် ဂီတအမျိုးအစားတွေဖြစ်စေ အသံလှိုင်းတုန်ခါမှုနှုန်းမတူညီကြပေမယ့် ဦးနှောက်ကို လှုံ့ဆော်နိုင်တာခြင်းကတော့ တူညီကြပါတယ်။ Jazz နဲ့ Rap လို လက်တန်း ဖန်တီးရတဲ့ တေးဂီတမျိုးကို ဖန်တီးရတဲ့ အနုပညာရှင်တွေရဲ့ ဦးနှောက်လုပ်ဆောင်နိုင်စွမ်းဟာ သာမန်လူတွေထက် ပိုမိုမြင့်မားတယ်လို့ သုတေသနစာတမ်းတစ်ချို့က သက်သေပြနေကြပါတယ်။ နေ့စဉ် တေးဂီတ သံစဉ်တွေကို နားထောင်ရင် ဘယ်လိုတွေအကျိုးရှိမလဲ တေးသီချင်းတွေ၊ ဂီတ သံစဉ်တွေကို နေ့စဉ် နားသောတဆင်တဲ့ အခါ ထူးခြားတဲ့ အကျိုးကျေးဇူးတွေ၊ ကျန်းမာရေးဆိုင်ရာ အထောက်အကူပြုမှုတွေ ရရှိနိုင်ပါတယ်။ ဘာတွေလဲဆိုရင်တော့  ဤဆောင်းပါးကို Mizzima ၏ မိတ်ဘက် ကျန်းမာရေးနှင့် ဆေးပညာဝက်ဘ်ဆိုဒ် hellosayarwon.com မှ ကူးယူဖော်ပြပါသည်။
http://www.mizzimaburmese.com/article/60837	ရခိုင်ပြည် စစ်တွေမြို့ က ပန်းရံ ဆရာ ဒေါ်ခင်ခင်ဝင်း	ရခိုင်ပြည် စစ်တွေမြို့ က ပန်းရံ ဆရာ ဒေါ်ခင်ခင်ဝင်း အ ကြောင်း ကို တင်ဆက်ပေးချင်ပါတယ်။ ဆောက်လုပ်ရေး လုပ်ငန်းခွင်တွေမှာ အမျိုးသားပန်းရံ ဆရာတွေကို တော်တော်များများ တွေ့ရမှာ ဖြစ်ပြီး အမျိုးသမီး ပန်းရံ ဆရာမ ဆိုတာကိုတော့ တွေ့ရမှာ မဟုတ်ပါဘူး။ ဒီလို အမျိုးသမီး လုပ်ကိုင်တာ ရှားပါးလှတဲ့ ပန်းရံအတတ်ပညာကို သင်ယူတတ်မြောက်ပြီး အသက်မွေး ဝမ်းကျောင်း လုပ်ကိုင်နေသူကတော့ ဒေါ်ခင်ခင်ဝင်းဖြစ်ပါတယ်။ အမျိုးသားတွေနဲ့ ရင်ဘောင်တန်း လုပ်ကိုင်နိုင်ပေမယ့် အမျိုးသားတွေနည်းတူ ငွေကြေး ရရှိတာမျိုးတော့မဟုတ်ပါဘူး။ သူ့ရဲ့ လုပ်ငန်းခွင် အ ကြောင်းကိုတော့ သတင်းထောက် နောင်နောင်က ရခိုင်ပြည်နယ် စစ်တွေမြို့ မင်းဂံ ရပ်ကွက်မှာ သွားရောက် ရိုက်ကူးပေးထားပါတယ်။
http://www.mizzimaburmese.com/article/59894	စီးပွားရေးလုပ်ငန်းရှင်များ၏ အခက်အခဲများကို ဖြေရှင်းနိုင်ရန် မြန်မာနိုင်ငံ စီးပွားရေးလုပ်ငန်းရှင်များအသင်း ဖွဲစည်း	စီးပွားရေးလုပ်ငန်းရှင်များ၏ အခက်အခဲများနှင့် တောင်သူလယ်သမား၊ အလုပ်သမားများ၏ ဘဝများကို မြှင့်တင်ပေးနိုင်ရန်အတွက် မြန်မာနိုင်ငံစီးပွားရေးလုပ်ငန်းရှင်များအသင်းကို ဖွဲ့စည်းခဲ့ကြောင်းသိရသည်။  သတင်းအပြည့်အစုံ - http://www.mizzimaburmese.com/article/59885  ရိုက်ကူး / တည်းဖြတ် - ထွန်းထွန်းဝင်း
http://www.mizzimaburmese.com/article/65726	ဘုတ်ပြင်းတွင် နောက်ထပ် တောဆင်ရိုင်း တစ်ကောင် အဆိပ်လူးမြှားဖြင့် ပစ်သတ်ခံရ	ဘုတ်ပြင်း၊ ဇန်နဝါရီ (၁၇) ။ ။ ကော့သောင်းခရိုင် ဘုတ်ပြင်းမြို့နယ်၊ ပြည်ကြီး မဏ္ဍိုင်မြို့၊ ထောင်ငါးသိုင်း ကျေးရွာအုပ်စု၊ ဝါးဒင်းကျေးရွာ အနီး ဆီအုန်းတောတွင် ဇန်နာဝါရီလ ၁၅ ရက်နေ့က အဆိပ်လူးမြှားဖြင့် ပစ်သတ်ခံထားရသော တောဆင်ရိုင်း တစ်ကောင်ကို ဒေသခံများက တွေ့ရှိကြသည်။  အဆိုပါ အသက် ၂၅ နှစ်ခန့် အရွယ် တောဆင်ရိုင်း အထီးမှာ ဟိုင်းဆင်အမျိုးအစားဖြစ်ပြီး အမြင့်ပေ ရှစ်ပေ၊ အလျား ၁၀ ပေ၊ လုံးပတ် ၁၃ ပေနှင့် နှာမောင်း ငါးပေရှိကာ ဘယ်ဘက် နံကြားတွင် မြှားဒဏ်ရာ တစ်ချက်၊ ဘယ်နားရွက် အနောက်ဘက်တွင် မြှားဒဏ်ရာ နှစ်ချက် ထိမှန်ခံထားရသည်။ ထို့အပြင် အမြီးလှီးဖြတ်ခံထားရသည်။  ဘုတ်ပြင်းမြို့နယ် သစ်တောဦးစီးဌာနမှ ဦးစီးမှူး ဦးစိုးတင့်က ရွာသားတွေ အကြောင်း ကြားလာလို့ ကျွန်တော်တို့ သွားရောက် စစ်ဆေး ခဲ့ပါတယ်၊ ဆင်ကတော့ တောမုန့်ဆိုးတွေရဲ့ လက်ချက်ကြောင့် အဆိပ်လူးမြှား ဒဏ်ရာတွေနဲ့ သေဆုံးနေတာ တွေ့ရပါတယ်ဟု ပြောသည်။      လက်ရှိမှာ တောဆင်ရိုင်းအား စစ်ဆေးတွေ့ရှိ ချက် အရ ဘုတ်ပြင်းမြို့နယ် သစ်တောဦးစီးဌာနမှ ဇီဝမျိုးစုံမျိုးကွဲနှင့် သဘာဝ ထိန်းသိမ်းရေး နယ်မြေများ ကာကွယ် စောင့်ရှောက်ခြင်း ဆိုင်ရာ ဥပဒေပုဒ်မ-၄၁(က)အရ အမှုဖွင့်ထားသည်။  ဆင်နဲ့ ပတ်သက်ပြီး အရင်တုန်းကတော့ ဆင်စွယ်ပဲ စျေးကွက်ရှိတော့ သတ်ဖြတ်ခံရတာ ရှိပေမယ့် အခုနောက်ပိုင်းက တစ်ကိုယ်လုံးရဲ့ အစိတ်အပိုင်းတွေကို ဖြတ်ယူပြီး၊ သတ်ဖြတ်လာတာမျိုး ရှိနေပါတယ်၊ တစ်ကိုယ်လုံးက အသုံးဝင်လာတဲ့ စျေးကွက်က ရှိနေတော့ အခုလိုမျိုး ဖြစ်စဉ်တွေကို ဒီဘက်ကိုရောက်လာတာ ဖြစ်လိမ့်ပါလိမ့်မယ်ဟု ဦးစီးမှူး ဦးစိုးတင့်က ပြောကြား သည်။  ၂၀၁၉ ခုနှစ် အောက်တိုဘာလ (၃၁) ရက်နေ့မှာလည်း အဆိပ်လူးမြှားဖြင့် ပစ်သတ်ခံရပြီး၊ ဆင်တစ်ကိုယ်လုံး ဆင်သားရေ ခွါယူမှု ဖြစ်ခဲ့ကြောင်း သိရ သည်။
http://www.mizzimaburmese.com/article/41405	ပြင်သစ် vs ခရိုအေးရှား (ကမ္ဘာ့ဖလားဗိုလ်လုပွဲကြို အချက်အလက်)	ပွဲစဉ် - ပြင်သစ် vs ခရိုအေးရှား (ဗိုလ်လုပွဲ) ပွဲချိန် - ဇူလိုင် ၁၅ ရက်၊ တနင်္ဂနွေနေ့၊ ည ၉း၃၀ နာရီ (မြန်မာစံတော်ချိန်) နေရာ - Luzhniki Stadium, Moscow, Russia  ပြင်သစ်နဲ့ ခရိုအေးရှားအသင်းတို့ ကစားမယ့် ကမ္ဘာ့ဖလားဗိုလ်လုပွကြီးကို ဒီနေ့ည (၉း၃၀) နာရီမှာ ကြည့်ရှုခံစားရတော့မှာဖြစ်ပါတယ်။ ပြင်သစ်အသင်းဟာ ပြိုင်ပွဲတစ်လျှောက်မှာ ရှုံးပွဲလုံးဝမရှိခဲ့သလို ခရိုအေးရှားအသင်းကလည်း ရှုံးပွဲမရှိသေးတဲ့ အသင်းဖြစ်ပါတယ်။ ဗိုလ်လုပွဲစဉ်ဖြစ်တာနဲ့အညီ နှစ်သင်းလုံး အကောင်းဆုံးပုံစံ ပြင်ဆင်လာကြမှာပါ။ ခရိုအေးရှားက ခံစစ်၊ ကွင်းလယ်၊ တိုက်စစ်ပိုင်း အတည်ငြိမ်ဆုံးရှိနေခဲ့ပြီး ပြင်သစ်ရဲ့ စုဖွဲ့မှုကလည်း အကောင်းဆုံးပုံစံရှိနေပါတယ်။ နှစ်သင်းလုံးက ကစားသမားကောင်း ကိုယ်စီပိုင်ဆိုင်ထားလို့ အပြန်အလှန်သွင်းဂိုးတွေ မြင်တွေ့ရဖွယ်ရှိပါတယ်။     ထိပ်တိုက်တွေ့ဆုံမှု ပြင်သစ် ဝ-၀ ခရိုအေးရှား (ခြေစမ်းပွဲ) ခရိုအေးရှား ၂-၂ ပြင်သစ် (၂၀၀၄ ဥရောပဖလားအုပ်စုပွဲ) ခရိုအေးရှား ဝ-၂ ပြင်သစ် (ခြေစမ်းပွဲ)  ပြင်သစ်အသင်းဟာ ခရိုအေးရှားအသင်းနဲ့ နောက်ဆုံး ၅ ကြိမ် တွေ့ဆုံမှုမှာ ရှုံးနိမ့်ထားခြင်းမရှိဘဲ ၃ ကြိမ် (၁၉၉၈၊ ၁၉၉၉၊ ၂၀၀၀) အနိုင်ရရှိထားကာ ၂ ပွဲသရေ (၂၀၀၄၊ ၂၀၁၁)မှာ သရေကျထားပါတယ်။ ပြင်သစ်နဲ့ ခရိုအေးရှားအသင်းတို့ရဲ့ သတင်း ပြင်သစ်ကွင်းလယ်လူ မက်တူဒီဟာ ဘယ်လ်ဂျီယံနဲ့ပွဲက ဟာဇက်နဲ့ ထိတိုက်ခဲ့ပေမယ့်လည်း ဗိုလ်လုပွဲစဉ်မှာ ပွဲထွက်လာဖို့ရှိပါတယ်။  ခရိုအေးရှားအသင်းမှာ အသေးစားဒဏ်ရာရရှိမှု တချို့ရှိတယ်လို့ နည်းပြ ဒါလစ်က ဝန်ခံပြောဆိုထားပါတယ်။ တောင်ပံကစားသမား အီဗန် ပါရီဆစ်ဟာ အင်္ဂလန်နဲ့ပွဲက ဒဏ်ရာကို ကုသနေပြီး သောကြာနေ့ လေ့ကျင့်ခန်းအစီအစဉ်မှာ ပါဝင်နိုင်ခြင်းမရှိဘူးလို့ သိရပါတယ်။ အင်္ဂလန်နဲ့ပွဲက ခြေစွမ်းပြသခဲ့တဲ့ ဗဟိုနောက်ခံလူ မာဆယ်လို ဘိုဇိုဗစ်ကို ကွင်းလယ်အဖျက်မှာပဲ ကစားသွားဖွယ်ရှိပါတယ်။ ပြင်သစ်အသင်း ကမ္ဘာ့ဖလားပြိုင်ပွဲအတွင်း ရလဒ်များ ပြင်သစ် ၂-၁ သြစတြေးလျ (အုပ်စုပွဲ) ပြင်သစ် ၁-၀ ပီရူး (အုပ်စုပွဲ) ဒိန်းမတ် ဝ-၀ ပြင်သစ် (အုပ်စုပွဲ) ပြင်သစ် ၄-၃ အာဂျင်တီးနား (၁၆သင်းအဆင့်) ဥရုဂွေး ဝ-၂ ပြင်သစ် (ကွာတားဖိုင်နယ်) ပြင်သစ် ၁-၀ ဘယ်လ်ဂျီယံ (ဆီမီးဖိုင်နယ်)  ခရိုအေးရှားအသင်း ကမ္ဘာ့ဖလားပြိုင်ပွဲအတွင်း ရလဒ်များ ခရိုအေးရှား ၂-၀ နိုင်ဂျီးရီးယား (အုပ်စုပွဲ) အာဂျင်တီးနား ဝ-၃ ခရိုအေးရှား (အုပ်စုပွဲ) အိုက်စလန် ၁-၂ ခရိုအေးရှား (အုပ်စုပွဲ) ခရိုအေးရှား ၁-၁ ဒိန်းမတ် (၁၆သင်းရှုံးထွက်) (ပင်နယ်တီမှာ ခရိုအေးရှား အနိုင်ရ) ရုရှား ၂-၂ ခရိုအေးရှား (ကွာတားဖိုင်နယ်) (ပင်နယ်တီမှာ ခရိုအေးရှား အနိုင်ရ) ခရိုအေးရှား ၁-၁ အင်္ဂလန် (ဆီမီးဖိုင်နယ်) (အချိန်ပိုမှာ ၂-၁ ရလဒ်ဖြင့် ခရိုအေးရှား အနိုင်ရ)   ဖြစ်နိုင်ဖွယ် ပွဲထွက်ကစားသမားများ  နိုင်ခြေရာခိုင်နှုန်း ပြင်သစ်နိုင် – ၄၉ ရာခိုင်နှုန်း သရေ – ၃၀ ရာခိုင်နှုန်း ခရိုအေးရှားနိုင် – ၂၁ ရာခိုင်နှုန်း  ခန့်မှန်းချက်များ မာ့ခ်လော်ရန်ဆန် (BBC) ပြင်သစ် ၂-ဝ ခရိုအေးရှား ပေါလ်မာဆွန် (SkySports) ပြင်သစ် ၂-၁ ခရိုအေးရှား
http://www.mizzimaburmese.com/article/25050	လယ်ယာကဏ္ဍ အကျိုးလည်း ရှိ အချိုးလည်း ညီ ဖွံ့ဖြိုးတိုးတက်ရေး	၂၀၁၇ ခုနှစ်အတွက် ပဲခူးတိုင်းအတွင်း မြို့နယ်အလိုက် လယ်ယာကဏ္ဍ ဖွံ့ဖြိုးတိုးတက်ရေးအတွက် ဘတ်ဂျက်များ ချပေးရာမှာ ဘတ်ဂျက်စုစုပေါင်း ချပေးငွေဟာ လှည်းကူးမြို့နယ်အနေနဲ့ ပဲခူးတိုင်း တစ်တိုင်းလုံးအတွက် ဘတ်ဂျက်ချထားငွေ ၄၀ ရာခိုင်နှုန်းကျော် ရရှိနေတယ်ဆိုပြီး လယ်ယာကဏ္ဍ စိတ်ဝင်စားသူများက ဝေဖန်ကြတဲ့အသံတွေကို ကြားကြရပါတယ်။ ရန်ကုန်တိုင်း ၀န်ကြီးချုပ်ရဲ့ မဲဆန္ဒနယ်မြေဖြစ်တာမို့ အခုလို ဘတ်ဂျက်ချထားမှု အများဆုံး ရရှိတဲ့သဘောလားဆိုတဲ့အထိ ဝေဖန်ကြတာတွေလည်း ရှိပါတယ်။ ဒီဘတ်ဂျက်ယာထားမှုဟာ လွှတ်တော်ကို တင်သွင်းအတည်ပြုဖို့ ဆောင်ရွက်ရဦးမှာဖြစ်ပေမယ့် ဒီသတင်းအပေါ် လူတွေ စိတ်ဝင်စားမှုမြင့်တက်လာတာ၊ အသိအမြင်တွေ ကျယ်လာစေတာတော့ အမှန်ပါပဲ။ ဒီလိုဝေဖန်သံတွေကြောင့်လားတော့မသိပါဘူး။ ရန်ကုန်တိုင်းဒေသကြီး စီမံကိန်းနဲ့ ဘဏ္ဍာရေးဝန်ကြီး ဦးမြင့်သောင်းက တကယ်တော့ ဘတ်ဂျက်ချပေးရာမှာ ပုဂ္ဂိုလ်စွဲသဘောထားနဲ့ ချပေးတာမဟုတ်ကြောင်း သတင်းဌာနတွေကို ရှင်းပြခဲ့ပါတယ်။ သည်နေရာမှာ ပြုပြင်ပြောင်းလဲရေးရဲ့ အရေးပါတဲ့ အခန်းကဏ္ဍတစ်ခုဖြစ်တဲ့ လွတ်လပ်စွာ ပြောဆိုခွင့်ဆိုတဲ့ အခွင့်အရေးတစ်ခုကတော့ဖြင့် မိမိတို့တိုင်းပြည်မှာ တစုံတရာ ရရှိလာနေပြီဆိုတဲ့စကားကို လက်ခံကြရမှာပဲဖြစ်ပါတယ်။ ဒါကို တာဝန်ရှိသူတွေကလည်း ပြန်လည်အလေးထား ရှင်းလင်းပြောဆို လာတာဟာ ကောင်းတဲ့ကိစ္စဖြစ်ပါတယ်။  ပြုပြင်ပြောင်းလဲရေးရဲ့  ကောင်းမွန်တဲ့ လက္ခဏာတစ်ခုဖြစ်တယ်ဆိုတာ ဘယ်သူမှ မငြင်းနိုင်ပါဘူး။     မိမိိတို့တိုင်းပြည်ရဲ့ လူဦးရေ ၈၀ ရာခိုင်နှုန်းခန့်ဟာ ကျေးလက်မှာ နေထိုင်ကြသူများဖြစ်ပါတယ်။ တနည်းအားဖြင့်ပြောရရင် တိုင်းပြည်ရဲ့လူဦးရေ ၈၀ ရာခိုင်နှုန်းဟာ လယ်ယာလုပ်ငန်းအပေါ် အမှီပြုရပ်တည်ထားကြတယ်ဆိုတဲ့သဘော ပြောနိုင်ပါတယ်။ ဒါကြောင့်မို့ ယခု လယ်ယာကဏ္ဍ ဖွံ့ဖြိုးတိုးတက်ရေး ဘတ်ဂျက်ကိစ္စဟာ လူဦးရေ ၈၀ ရာခိုင်နှုန်းနဲ့ တိုက်ရိုက်ပတ်သက်နေတာဖြစ်လို့ အရေးကြီးတဲ့ ကိစ္စလည်းဖြစ်လာပါတယ်။ ဒါကြောင့်မို့ ဘတ်ဂျက်ခွဲဝေချထားမှုမှာ အဂတိလိုက်စားမှု၊ အာဏာအလွဲသုံးစားပြုမှု၊ ပုဂ္ဂိုလ်စွဲအခြေခံမှုနဲ့ အကျင့်ပျက်ခြစားမှုကိစ္စတွေ မရှိဖို့က လွန်စွာအရေးကြီးပါတယ်။ မိမိတို့တိုင်းပြည် နှစ်ပေါင်း ဆယ်စုနှစ်များစွာ လယ်ယာကဏ္ဍတစ်ခုလုံး အဲသလို မှားယွင်းဖေါက်ပြန်တဲ့အလုပ်တွေနဲ့ ဖြတ်ကျော်လာခဲ့ကြရတာမို့ တိုင်းပြည်ရဲ့အရေးအကြီးဆုံးဖြစ်တဲ့ လယ်ယာကဏ္ဍဟာ အဆိုးဝါးဆုံး အခြေအနေကို ကျရောက်လာကြရတာ အများသိ ကမ္ဘာသိဖြစ်ပါတယ်။ တခါတရံ ကြားရလေ့ရှိတဲ့သတင်းတွေရှိပါတယ်။ နယ်မြို့နယ်တချို့မှာ လွှတ်တော်ကိုယ်စားလှယ်တချို့ဟာ အုပ်ချုပ်ရေးဝန်ထမ်းတချို့နဲ့ပေါင်းပြီး အခုလို ဖွံ့ဖြိုးရေးဘတ်ဂျက်တွေကို အချင်းချင်း တိုင်ပင်ညှိနှိုင်းခြင်းမရှိဘဲ ကို်ယ့်သဘောနဲ့ကိုယ် ခွဲဝေချမှတ်ကြတာမျိုး အစရှိတဲ့သတင်းတွေ ကြားရလေ့ရှိပါတယ်။ အဲဒီအခါ ကျန် လွှတ်တော်ကိုယ်စားလှယ်တွေက အချိန်မီ ပြုပြင်ဆောင်ရွက်ကြရတာမျိုး လုပ်ကြပေမယ့်လည်း၊ ဒီသတင်းတွေသာ အမှန်ဖြစ်တယ်ဆိုရင် ပြည်သူတွေကြားမှာတော့ လွှတ်တော်ကိုယ်စားလှယ်တွေရဲ့ပုံရိပ် ကျဆင်းစေမှာကတော့ အသေအချာပါပဲ။ ဒါ့အပြင် ချပေးတဲ့ ဘတ်ဂျက်တွေကို သုံးစွဲတဲ့အခါမှာလည်း သူ့နေရာနဲ့သူ အံဝင်ခွင်ကျဖြစ်ဖို့ လိုပြန်ပါတယ်။ ဥပမာ ရွာချင်းဆက်လမ်းတွေ ဖေါက်တဲ့အခါ ရှိပြီး ဖေါက်ပြီးလမ်းတွေကို ပြုပြင်ဖို့အကြောင်းပြပြီး မျက်နှာလိုက်ချပေးတာမျိုး၊ တံတားဆောက်ဖို့ အမှန်တကယ်လိုအပ်နေတဲ့နေရာတွေကို ချိန်လှပ်ပြီး နေရာမျက်နှာ၊ လူမျက်နှာ၊ လာဘ်လာဘ မျက်နှာလိုက်ကာ အခြား အမှန်တကယ်မလိုအပ်သေးတဲ့ နေရာတွေမှာ ဘတ်ဂျက်ချပေးလိုက်တာမျိုးတွေလည်း နှစ်ပေါင်းများစွာ ရှိခဲ့ဖူးပါတယ်။ ရှိနေဆဲလည်း ဖြစ်ပါတယ်။ ဒါ့ကြောင့်မို့ ယခုလို ပြည်သူတို့ကိုယ်တိုင် ရွေးချယ်တင်မြှောက်ထားတဲ့ ပြည်သူ့အစိုးရလို ခေတ်မျိုးမှာ ပြည်သူ့အကျိုး ပြည်သူ့မျက်နှာကိုပဲကြည့်ကြပြီး ကျေးလက် လယ်ယာကဏ္ဍ ဖွံဖြိုးတိုးတက်ရေး ဘတ်ဂျက််များ အချိုးညီညီ အကျိုးရှိရှိ ချမှတ်ကြ ဆောင်ရွက်ကြဖို့ အထူးလိုအပ်ကြောင်း မဇ္စျိမက တိုက်တွန်းနှိုးဆော်လိုက်ပါတယ်။
http://www.mizzimaburmese.com/article/65835	သဘာဝဘေး အန္တရာယ်ဖြစ်ပွားမှု တိုးတက်လာနေတဲ့အပေါ် တုန့်ပြန်ဆောင်ရွက်မှုများ ပိုမိုလုပ်သွားမည်	မန္တလေး၊ ဇန်နဝါရီ ၁၉ ရက်။ ။ မြန်မာနိုင်ငံတွင် သဘာဝဘေး အန္တရာယ်ဖြစ်ပွားမှု တိုးတက်လာနေခြင်းအား ပြန်လည် တုန့်ပြန် ဆောင်ရွက်မှု ပိုမိုပြုလုပ် နိုင်ရန်အတွက် အနယ်နယ် အရပ်ရပ်ရှိ လူမှုကူညီရေး အသင်း များနှင့် ပူးပေါင်းဆောင်ရွက်သွားမည်ဟု သဘာဝဘေး တုန့်ပြန် ဆောင်ရွက်ရေးအဖွဲ့ဥက္ကဋ္ဌ ဒေါက်တာသန်းထွန်းမြင့်က ပြောပါသည်။ ၂၀၂၀ ခုနှစ်မှာ သဘာဝဘေး တုန့်ပြန်ဆောင်ရွက်ရေး အရေးပေါ် ကိစ္စတွေမှာ လူမှုကူညီရေးအသင်းများနဲ့ရော အဝေး ဒေသမှာရှိ အသင်းအဖွဲ့တွေနဲ့ ပေါင်းစပ်ဆောင်ရွက်သွားပါ့မယ်ဟု ၎င်းက ပြောသည်။ ကူညီမှုများ ပေးအပ်ရာတွင် တကွဲတပြားစီ ပေးအပ်ခြင်းမပြုပဲ ဘေးအန္တရာယ် ကြုံတွေ့ရာ ဒေသများရှိ ပြည်သူများ လက်ထဲ အရောက် တစ်စုတစည်းတည်း ပေးအပ်နိုင်ရန် စီစဉ် ဆောင်ရွက် သွားမည်ဖြစ်ကြောင်း သိရသည်။     ဒေါက်တာသန်းထွန်းမြင့်က ဘေးအန္တရာယ် ကြုံတွေ့ရတဲ့ ဒေသမှာရှိတဲ့ ပြည်သူတွေဆီကို အရောက် ကူညီမှုတွေ ပေးအပ် နိုင်ဖို့အတွက် ဒေသအစိုးရရဲ့ ခွင့်ပြုချက်နဲ့ လုပ်သွားမှာ ဖြစ်ပါတယ်၊ ခုလည်း ပြည်သူလူထု လက်ထဲအရောက် ထောက်ပံ့ တဲ့ စနစ်နဲ့ သွားနေပါတယ် ဟု ပြောသည်။ သဘာဝဘေး ကြုံတွေ့လာလျှင် ကာကွယ်မှုများ ပြုလုပ်နိုင်ရန် အတွက်လည်း သင်တန်းများပေးအပ် သွားမည်ဟု သဘာ၀ ဘေး တုန့်ပြန်ဆောင်ရွက်ရေးအဖွဲ့ အတွင်းရေးမှူး ဦးထွန်းထွန်းမြင့်က ပြောသည်။ အန္တရာယ် ကျရောက်နေတဲ့ မိဘပြည်သူတွေကို ကူညီပေးဖို့ရယ်၊ သဘာဝဘေး အန္တရာယ်ကိုတွေကို လျော့ပါးလာအောင် ပညာပေး သင်တန်းတွေလည်း ပို့ချဖို့ရှိပါတယ်၊ နိုင်ငံတော် လူမှုဝန်ထမ်း ကယ်ဆယ်ရေးနဲ့ နေရာချထား ရေး ဝန်ကြီးဌာနနဲ့ ပူးပေါင်းပြီးတော့ မန္တလေးတိုင်းအတွင်းမှာရှိတဲ့ သင်တန်းတွေကို ကျွန်တော်တို့လည်း တက်ရောက်ပါတယ်၊ တက်ကျွမ်း လာတဲ့ ပုဂ္ဂိုလ်တွေက တဆင့် ပြည်သူလူထုကို သင်ကြားပေးနေပါတယ် ဟု ၎င်းက ပြောသည်။ သဘာဝဘေး တုန့်ပြန် ဆောင်ရွက်ရေးအဖွဲ့တွင် အသင်းအဖွဲ့ပေါင်း ၅၀ ကျော်ဖြင့် ၂၀၁၇ ခုနှစ်မှ စတင် ဖွဲ့စည်းခဲ့ရာ လက်ရှိမှာတော့ တိုင်းဒေသကြီး၊ ပြည်နယ်အသင်းများ ပါဝင်လာသဖြင့် အသင်းပေါင်း ၁၀၀ ကျော်အထိ တိုးချဲ့ ဖွဲ့စည်း နိုင်ခဲ့ပြီ ဖြစ်ကြောင်း သိရသည်။
http://www.mizzimaburmese.com/article/64711	ကိုယ်ခံပညာ သိုင်းပေါင်းစုံအားကစားနှင့် အိုလံပစ်ပြိုင်ပွဲ ဝင်ခွင့်အပေါ် ONE Championship ဥက္ကဋ္ဌ Chatri Sityodtong ၏အမြင်	ကိုယ်ခံပညာ သိုင်းပေါင်းစုံအားကစားသည် ယနေ့အချိန်တွင် ကမ္ဘာတစ်လွှား ထင်ရှားကျော်ကြားလာသော အားကစားနည်းတစ်ရပ်အဖြစ် ရပ်တည်လာသည်။ ကမ္ဘာပေါ်ရှိ နိုင်ငံအချို့တွင် သက်ဆိုင်ရာ ကိုယ်ပိုင် ကိုယ်ခံ ပညာ ရပ်များပိုင်ဆိုင်ထားပြီး အထူးသဖြင့် အာရှတိုက်နိုင်ငံ များက ထင်ရှားကျော်ကြားလှသည်။  ကမ္ဘာ့လူဦးရေအများဆုံး တရုတ်နိုင်ငံတွင် ကွန်ဖူး၊ ဝူရှူးစသည့် ကိုယ်ခံပညာရပ်များက ထင်ရှား ကျော်ကြားသလို တရုတ်လို အရှေ့ အာရှနိုင်ငံတစ်ခုဖြစ်သော ဂျပန်နိုင်ငံမှ ဂျူဒို၊ ဆူမိုနပမ်း၊ ကရာတေး၊ ဂျူဂျစ်ဆုစသော ပညာရပ်များက လည်း ယနေ့အချိန်အထိ မပျောက်ကွယ်သေးသော ကိုယ်ခံပညာရပ်များဖြစ်သည်။  အာဆီယံဒေသတွင်လည်း ထိုင်းတို့၏ မွေထိုင်း၊ မြန် မာ၏ ရိုးရာလက်ဝှေ့၊ ကမ္ဘောဒီးယား၏ Bokator လက်ဝှေ့အပါအဝင် အခြားနိုင်ငံများတွင်လည်း ရိုးရာကိုယ်ခံပညာရပ်များအား ကိုယ်စီ ပိုင်ဆိုင်ထားသည်။      အာရှတိုက်သည် ကိုယ်ခံပညာရပ်နှင့်ပတ်သက်လာလျှင် နာမည်ထင်ရှားသော ဒေသတစ်ခုဖြစ်ပြီး ကမ္ဘာ့အဆင့် ထိပ်တန်းကိုယ်ခံပညာ သိုင်းပေါင်းစုံအားကစားသမားများအား စဉ်ဆက်မပြတ် မွေးထုတ်ပေးလျက်ရှိသည်။ ထို့အတူ စင်ကာပူတွင်အခြေစိုက်သော ONE Championship မှာလည်း ကမ္ဘာ့အကြီးဆုံး ကိုယ်ခံပညာသိုင်းပေါင်းစုံအဖွဲ့အစည်းအဖြစ် သတ်မှတ်ခံထားရသည်။  ONE Championship ကို အဓိက ဦးဆောင်နေသူက ထိုင်း နိုင်ငံသား Chatri Sityodtong ဖြစ်ပြီး အာရှတိုက်သာမက ကမ္ဘာအရပ်ရပ်မှ ပါရမီရှိ သည့် အားကစားသမားများကိုရှာဖွေကာ ကမ္ဘာ့စင်မြင့်ထက် ပို့ဆောင် ပေး လျက်ရှိသည်။ Chatri သည် ငယ်စဉ်ကတည်းက မွေထိုင်းပ ညာရပ်များကိုသင်ယူကာ ကိုယ်ခံပညာသိုင်းပေါင်းစုံအားကစားသမားအဖြစ် ပါဝင်ယှဉ်ပြိုင်ဖူးသည်။  အမေရိကန်တွင် ပညာသင်ကြားခဲ့ သော Chatri သည် ကိုယ်ခံပညာ သိုင်းပေါင်းစုံအားကစားသမားဟောင်း တစ်ဦး ဖြစ်သည့်အားလျော်စွာ ၂၀၁၁ ခုနှစ်၌ ONE Championship ကိုထူထောင်ကာ ကိုယ်ခံပညာသိုင်းပေါင်း စုံအားကစားနည်း ပိုမိုထွန်းကားတိုးတက် ကျယ်ပြန့်လာစေရန် အားထုတ် ကြိုးပမ်းလျက်ရှိသည်။  ONE Championship ၏ အဓိကပဲ့ကိုင်ရှင်တစ်ဦးဖြစ်သော Chatri သည် အာရှနိုင်ငံများမှ ကိုယ်ခံပညာသိုင်းပေါင်းစုံ အားကစားသမား များကို မီးခဲပြာဖုံးအနေအထားမှ ကမ္ဘာ့စင်မြင့်ထက် ပို့ဆောင်ပေးနိုင်ခဲ့သည်။ ထို့အတူ အခြားတိုက်များမှ အားကစားသမားများကိုလည်း မိမိတတ်ကျွမ်းသည့် ပညာရပ်များကို ပြသခွင့်ရရေးအတွက်လည်း အကူအညီပေးခဲ့သည်။  ONE Championship သည် အရည်အသွေး အပြည့်အဝရှိသော အားကစား သမားများကိုရှာဖွေရန် ONE Warrior Series၊ ONE Heroes Series ပြိုင်ပွဲများ ကျင်းပပေးလျက်ရှိပြီး စာချုပ်ချုပ်ဆိုကာ ONE Championship ပြိုင်ပွဲများ၌ ပါဝင်ယှဉ်ပြိုင်ခွင့်ပေးလျက်ရှိသည်။  အထူးသဖြင့် ONE Championship သည် ကိုယ်ခံပညာသိုင်းပေါင်းစုံအားကစားကို အခြားသော အားကစားနည်းများနှင့်အတူ ပရိသတ်များ အကြိုက်နှစ်သက်ဆုံး အားကစားနည်း ဖြစ်လာစေရန် ကြိုးစားအားထုတ်ခဲ့သည်။ လက်ရှိအချိန်တွင် ကိုယ်ခံပညာသိုင်းပေါင်းစုံအားကစားသည် ဘောလုံး၊ ဘတ်စကက်ဘော၊ ဘေ့စ်ဘော တို့နည်းတူ ကမ္ဘာတစ်လွှား ထင်ရှားကျော်ကြားသော အားကစားနည်းတစ်ခုအဖြစ် ရပ်တည်လာနေနိုင်ပြီဖြစ်သည်။   Chatri သည် စီးပွားရေးနယ်ပယ်တွင် စွန့်ဦးတီထွင်လုပ်ငန်းရှင်တစ်ဦးအဖြစ် ထည်ထည်ဝါဝါ ရပ်တည်နေသူဖြစ်ပြီး ကိုယ်ခံပညာသိုင်း ပေါင်းစုံအားကစားနည်းအပေါ်တွင်လည်း သံယောဇဉ်အပြည့်ရှိသူတစ်ဦးဖြစ်သည်။ ၎င်းသည် ကိုယ်တိုင် အားကစားသမားတစ်ဦးအဖြစ် ရပ်တည်ခဲ့သလို အခွင့်အရေးရလာချိန်တွင်လည်း ကျင်လည်ဖူးရာဝန်းကျင်ကို ပိုမိုတိုးတက်လာစေလိုသည့် စိတ်ဆန္ဒများရှိခဲ့သည်။  အ သက် ၄၀ ကျော်အရွယ် Chatri သည် ကိုယ်ခံပညာသိုင်းပေါင်းစုံအားကစားကို ကမ္ဘာ့ပြည်သူများကြား ပိုမိုပျံ့နှံ့လာစေရေး ကြိုးစားခဲ့သလို အိုလံပစ်အားကစားနည်းတစ်ခုအဖြစ် သတ်မှတ်ခံရရေးအတွက်လည်း စိတ်အား ထက်သန်ခဲ့သည်။  အိုလံပစ်ပြိုင်ပွဲမှာ ကမ္ဘာပေါ်ရှိ အားက စားပြိုင်ပွဲများအနက် ဂုဏ်သိက္ခာအရှိဆုံးနှင့် သက်တမ်းအရှည်ကြာဆုံး ပြိုင်ပွဲတစ်ခုဖြစ်ပြီး ကမ္ဘာ့နိုင်ငံများအားလုံး တလေးတစားယှဉ်ပြိုင် ကြသည့် ပြိုင်ပွဲကြီးလည်းဖြစ်သည်။ ၁၈၉၆ ခုနှစ်တွင် စတင်ကျင်းပခဲ့သော အိုလံပစ်ပြိုင်ပွဲသည် လက်ရှိအချိန်တွင် သက်တမ်း နှစ် ၁၂၀ ကျော်ရှိသွားပြီဖြစ်ပြီး ကမ္ဘာပေါ်၌ အကျော်ကြားဆုံးပြိုင်ပွဲဟုဆိုနိုင်သည့် ကမ္ဘာ့ဖလားဘောလုံးပြိုင်ပွဲထက်ပင် သက်တမ်း ၃၄ နှစ် ပိုစော သည်။  အပြည်ပြည်ဆိုင်ရာ အိုလံပစ်ကော်မတီ(IOC)က အဓိကစီစဉ်ကျင်းပသည့် အိုလံပစ်ပြိုင်ပွဲကို နိုင်ငံတိုင်းလိုလိုက တခုတ်တရ ယှဉ်ပြိုင်လေ့ ရှိပြီး ဆုတံဆိပ်ရယူနိုင်ရေးအတွက်လည်း အကြိတ်အနယ် ယှဉ်ပြိုင်ကြလေ့ရှိသည်။ အိုလံပစ်ပြိုင်ပွဲတွင် နိုင်ငံအလိုက် ဆုတံဆိပ်ရရှိမှု၌ ထိပ်ဆုံးနေရာမှ ရပ်တည်နိုင်ရေးသည် ကမ္ဘာ့အင်အားကြီးနိုင်ငံများအတွက် အားကစားထက်ပိုသော အနေအထားမျိုးဖြစ်သည်။  အိုလံပစ် ပြိုင်ပွဲတွင် အားကစားသမားတိုင်း ယှဉ်ပြိုင်နိုင်ခွင့်မရှိဘဲ လက်ရည်စစ်ပွဲများအား အဆင့်ဆင့်ဖြတ်သန်းကာ အရည်အချင်းပြည့်မီမှသာ ယှဉ်ပြိုင်ခွင့်ရခြင်းဖြစ်သည်။ ထို့အတူ ကမ္ဘာပေါ်တွင် ရှိရှိသမျှသော အားကစား နည်းတိုင်း အိုလံပစ်ပြိုင်ပွဲတွင် ထည့်သွင်း ကျင်းပခံရခြင်း မ ရှိဘဲ IOC မှ ခွင့်ပြုထားသော အားကစားနည်းများကိုသာ ထည့်သွင်းကျင်းပခြင်းဖြစ်သည်။  ကိုယ်ခံပညာသိုင်းပါင်းစုံအားကစားသည် ယခု နှစ်ပိုင်းအတွင်း လူကြိုက်များထင်ရှားလာသော အားကစားနည်း တစ်ခုဖြစ်လာသော်လည်း အိုလံပစ်အားကစားနည်းအဖြစ် သတ်မှတ်ခံ ထားရခြင်း မရှိသေးပေ။  ထိုအနေအထားအပေါ် Chatri အပါအဝင် ကိုယ်ခံပညာသိုင်းပေါင်းစုံအားကစားနယ်ပယ်မှ အဓိကတာဝန်ရှိသော ပုဂ္ဂိုလ်များ၊ အဖွဲ့အ စည်းများက ကျေနပ်ရောင့်ရဲမှုမရှိဘဲ တစ်ချိန်တွင် အိုလံပစ်ပြိုင်ပွဲတွင် ပါဝင်ခွင့်ရ လာနိုင် ရန် ကြိုးစားအားထုတ်လျက်ရှိသည်။  ONE Championship နှင့် အကျိုးတူ ပူးပေါင်းဆောင်ရွက်နေသော ကမ္ဘာ့ကိုယ်ခံပညာသိုင်းပေါင်းစုံအဖွဲ့ချုပ်(GAMMA)က ကိုယ်ခံပညာသိုင်း ပေါင်းစုံအားကစားနည်းကို အိုလံပစ်အား ကစားနည်းဖြစ်လာစေရေးအတွက် ကြိုးပမ်းမှုတစ်ခုကို စတင်လိုက်ပြီဖြစ်သည်။  ဂျူဒို၊ တိုက်ကွမ် ဒို၊ ကရာတေး၊ နပမ်း၊ လက်ဝှေ့စသည့် ကိုယ်ခံပညာရပ်များ အိုလံပစ်အားကစားနည်းအဖြစ် သတ်မှတ်ခံထားရချိန်တွင် ၎င်း တို့၏ နည်းစ နစ်များ၊ နည်းဗျူဟာများ စုပေါင်းအသုံးပြုနိုင်သည့် ကိုယ်ခံပညာ သိုင်းပေါင်းစုံအားကစားနည်းက အိုလံပစ်အားကစားနည်းအဖြစ် သတ် မှတ်ခံရနိုင်ရေး အဖွဲ့အစည်းပေါင်းစုံက လက်တွဲကြိုးစားလာနေသည်က အားတက်စရာဖြစ်သည်။  နယ်သာလန်နိုင်ငံ၊ အမ်စတာဒမ်တွင် အခြေစိုက်သော GAMMA သည် နိုင်ငံပေါင်း ၁၀၀ နီးပါးဖြင့် ဖွဲ့စည်းထားသည့် အကျိုးအမြတ်မယူသော အဖွဲ့အစည်းဖြစ်ပြီး အဖွဲ့အား ဦး ဆောင်သူများမှာ ကိုယ်ခံပညာသိုင်း ပေါင်းစုံ အားကစားကို ဆယ်စုနှစ်နှင့်ချီ ယှဉ်ပြိုင်ဖူးသော အတွေ့အကြုံရင့် အားကစားသမားဟောင်း များသည်။  GAMMA အနေဖြင့်ကိုယ်ခံပညာသိုင်းပေါင်းစုံအားကစားနည်းကိုအိုလံပစ်အားကစားနည်းအဖြစ် သတ်မှတ်ခံရစေရေးအတွက် အပြည် ပြည်ဆိုင်ရာအားကစားအဖွဲ့ချုပ်(GAISF)ထံတရားဝင်လျှောက်ထားလိုက်ပြီဖြစ်သည်။  GAISF သည် GAMMA ၏ လျှောက်ထားမှုကို အ သေအချာစိစစ်လျက်ရှိကာ ထောက်ခံမှုပေးရန် နီးစပ်လျက်ရှိပြီး အိုလံပစ်အားကစားနည်းဖြစ်၊ မဖြစ် အဓိကဆုံးဖြတ်ပေးမည့် IOC ထံ ထပ်မံတင်ပြသွားမည်ဖြစ်သည်။  IOC ကသာ အတည်ပြုခဲ့ပါက ကိုယ်ခံပညာသိုင်းပေါင်းစုံအားကစားကို အိုလံပစ်ပြိုင်ပွဲများတွင် မြင်တွေ့ ခွင့်ရမည်ဖြစ်ပြီး Chatri ကလည်း အိုလံပစ်အားကစားနည်းဖြစ်လာမည်ဟုယုံကြည်ကြောင်း ဖွင့်ဟသည်။  ကမ္ဘာ့အကြီးဆုံး ကိုယ်ခံပညာသိုင်းပေါင်းစုံအဖွဲ့အစည်းတစ်ရပ်အနေနဲ့ ကိုယ်ခံပညာရဲ့ဂုဏ်သိက္ခာ၊ နှိမ့်ချမှု၊ ဂုဏ်သရေ၊ လေးစားသမှု၊ ရဲစွမ်းသတ္တိရှိမှု၊ စည်းကမ်းသေဝပ်မှုနဲ့ သနားကရုဏာရှိမှုကို ပြသနိုင်ခဲ့တယ်။ ဒီအားကစားဟာ လူသားတွေရဲ့လူသားဆန်မှုနဲ့ ကြင်နာစာ နာမှုကိုပြသပေးနိုင်တဲ့ ကြားခံတစ်ခုလည်းဖြစ်ပါတယ်။  ONE Championship အနေနဲ့ GAMMA နဲ့လက်တွဲပြီး အပျော်တမ်းအားကစား သမားတွေ ပရော်ဖက် ရှင်နယ်အဖြစ် အသက်မွေးနိုင်အောင် ကမ္ဘာတစ်လွှားက အကောင်းဆုံးအားကစားခန်းမတွေမှာ အခမဲ့သင်ယူခွင့်ရရှိ ဖို့ စကောလားရှစ် ပေးသွားမှာပါ။  ဒါဟာ ဒီကစားသမားလေးတွေအတွက် ကမ္ဘာ့စင်မြင့်ပေါ်တက် လှမ်းပြ သခွင့်ရမယ့် မဟာအခွင့်အရေး လည်း ဖြစ်ပါတယ်။ GAMMA ရဲ့လျှောက်ထားမှုကို ကျွန်တော် အပြည့်အဝထောက်ခံပါတယ်။ တစ်နေ့ကျရင် ကိုယ်ခံ ပညာသိုင်းပေါင်းစုံ အားကစားဟာ အိုလံပစ်အားကစားနည်းအဖြစ် သတ် မှတ်ခံရမှာပါ ဟု Chatri က ပြောသည်။  Mizzima Key Campaign မှာ ပါဝင်ဖို့ ဖိတ်ခေါ်လိုက်ပါတယ်။ Visit Our website: http://building.mizzimafoundation.org/
http://www.mizzimaburmese.com/article/64753	၂၀၁၉ ခုနှစ် ONE Championship အကောင်းဆုံး အလဲထိုးနိုင်ပွဲ ၅ ပွဲ	ကာယပိုင်းကို အဓိကထားကာ တစ်ဦးနှင့်တစ်ဦး ယှဉ်ပြိုင်တိုက်ခိုက်ရသည့် ကိုယ်ခံပညာရပ်ပြိုင်ပွဲများတွင် လက်သီးတစ်ချက်၊ ခြေကန် ချက်တစ်ချက်၊ ချုပ်ကွက်တစ်ကွက်သည် ပွဲတစ်ပွဲ၏အနိုင်အရှုံးအား တစ်ခဏချင်း အဆုံးအဖြတ်ပေးနိုင်သည်။ ပွဲတစ်ပွဲတွင် အားကစား သမားတစ်ဦးက ပြိုင်ဘက်အပေါ် အသာစီးမှယှဉ်ပြိုင်နေသော်လည်း ထင်မှတ်မထားသည့် ပြိုင်ဘက်၏တိုက်ကွက်တစ်ခုကြောင့် ချက် ချင်းဆိုသလိုပင် ရှုံးပွဲနှင့် ကြုံတွေ့ သွားရတတ်သည်။ ကမ္ဘာ့အကြီးဆုံး ကိုယ်ခံပညာသိုင်းပေါင်းစုံအားကစားအဖွဲ့အစည်း ONE Championship တွင်လည်း တစ်ကွက်ကောင်းတိုက်ကွက်ဖြင့် အရှုံးအနိုင်အဖြေအား ထုတ်ပေးနိုင်သော ပွဲပေါင်းများစွာရှိသည်။ ထို့ ကြောင့် ၂၀၁၉ ခုနှစ်အတွင်း ONE Championship တွင် ပေါ်ပေါက်ခဲ့သည့် အလဲထိုးနိုင်ပွဲ ၅ ပွဲအား ဖော်ပြလိုက်ပါသည်။  ၁။ အန်တိုနီယာ၏ ဘယ်ညာ လက်သီးတွဲလုံးများ  ၂၀၁၉ ခုနှစ်၊ မတ်လ ၈ ရက်က ရန်ကုန်တွင်ကျင်းပသော ONE: REIGN OF VALOR ပြိုင်ပွဲ၏ အမျိုးသမီး အက်တမ်ဝိတ်တန်းတွဲဆိုင်း၌ အိမ်ရှင် မြန်မာအားကစားသမား တိုတို ဘိုဇီနာအန်တိုနီယာသည် မလေးရှားအား ကစားသမား Audreylaura Ice Comet Boniface ကို အသာစီးမှယှဉ်ပြိုင်ထိုးသတ်နိုင်ခဲ့သည်။ မြန်မာနိုင်ငံ၏ တစ်ဦးတည်းသော ကိုယ်ခံပညာသိုင်းပေါင်းစုံအားကစားသမား အန်တိုနီယာ သည် အိမ်ရှင်ပရိသတ် များ၏အားပေးမှုနှင့်အတူ ပွဲစကတည်းက ပြိုင်ဘက်အပေါ် ဖိအားပေးထိုးသတ်နိုင်ခဲ့သည်။ အန်တိုနီယာ၏ လက် သီးထိုးချက်များ၊ ခြေကန်ချက်များက Boniface ကို ထိရှစေခဲ့ပြီး အထူးသဖြင့် ပြိုင်ဘက်၏သက်လုံကို တဖြည်းဖြည်း ကျဆင်းစေခဲ့ သည်။ ပထမအချီအပြီးတွင် Boniface ၏ခံနိုင်ရည်နှင့်သက်လုံ ကျဆင်းလာသည်ကို ထင်ထင်ရှားရှား မြင်တွေ့ခဲ့ရသည်။        ဒုတိယအချီအစတွင် အန်တိုနီယာက ပွဲဖြတ်နိုင်ရန် တိုက်စစ်ဖြင့် တရစပ်ယှဉ်ပြိုင်ခဲ့ပြီး Boniface မှာ ခံစစ်ဖြင့်သာ ထိုးသတ်ခဲ့ရသည်။ ဒု တိယအချီ ၁ မိနစ်ကျော်ကျော်တွင် Boniface က အန်တိုနီယာ ၏ခြေထောက် နှစ် ချောင်းကို ပြေးဖက်ကာ မြေပြင်ချုပ်ကွက်ဗျူဟာအသုံး ပြုရန် ကြိုးစားခဲ့သည်။ ထိုလုပ်ရပ်က မှားယွင်းခဲ့ပြီး အန်တိုနီယာက အဖက်မခံဘဲ ၎င်းကို ကြိုးဝိုင်းထောင့်လှဲချကာ ဘယ်ညာလက်သီးတွဲ လုံးများ တရစပ်ပစ်သွင်းခဲ့ရာ ကာကွယ်နိုင်စွမ်းမရှိသောကြောင့် ဒိုင်လူကြီးက မြန်မာအားကစားသမားကို ဒိုင်ပွဲရပ် အနိုင်ပေးခဲ့သည်။  ၂။ အောင်လ၏ လျှပ်တစ်ပြက် ညာဖြောင့်လက်သီး  တိုကျိုတွင် မတ်လ ၃၁ ရက်ကကျင်းပသည့် ONE: A NEW ERA ပြိုင်ပွဲ၌ ONE မစ်ဒယ်ဝိတ်တန်း ကမ္ဘာ့ချန်ပီယံ မြန်မာ့စပါးအုံး အောင် လအန်ဆန် သည် စိန်ခေါ်သူ အိမ်ရှင်ဂျပန်အားကစားသမား Ken Hasegawa ကို ဒုတိယအချီမှာပင် ဒိုင်ပွဲရပ်အနိုင်ရခဲ့သည်။ ၎င်းတို့ သည် ၂၀၁၈ ခုနှစ်၊ ဇွန်လအတွင်း ရန်ကုန်တွင် ပထမဆုံးအကြိမ် ရင်ဆိုင်ခဲ့ပြီး ထိုစဉ်ကလည်း နောက်ဆုံးအချီ၌ အောင်လအန်ဆန်က ဒိုင် ပွဲရပ်ဖြင့် အနိုင်ရခဲ့သည်။ ထို့ကြောင့် Hasegawa က မွေးရပ်မြေတွင် လက်စားချေခွင့်ရရန်နှင့် မစ်ဒယ်ဝိတ်တန်း ကမ္ဘာ့ချန်ပီယံခါးပတ် အား လွှဲပြောင်းရယူနိုင်ရန် မကြေပွဲထိုးသတ်ခဲ့ခြင်းဖြစ်သည်။ ယခုပွဲမှာ Hard Knocks 365 အသင်းသား အောင်လအန်ဆန်အတွက် မြန် မာနိုင်ငံပြင်ပတွင်ထိုးသတ်သော ပထမဆုံး သရဖူကာကွယ်ပွဲဖြစ်ပြီး အိမ်ရှင်ပရိသတ်များရှေ့၌ Hasegawa ကို လက်ရည်အသာစီးဖြင့် ထိုးသတ်နိုင်ခဲ့သည်။    အထူးသဖြင့် အောင်လအန်ဆန်၏ ညာခြေအပြင်းကန်ချက်များက ဂျပန်အားကစားသမား၏ ဝမ်းဗိုက်ကိုထိရှခဲ့ပြီး ပွဲအပြီး နံရုံများကျိုးကာ အဆုတ်ထဲ သွေးယိုစီးသည်အထိ ပြင်းထန်ခဲ့သည်။ ဒုတိယအချီပြီးဆုံးရန် စက္ကန့် ပိုင်းအလိုတွင် အောင်လအန်ဆန်က Hasegawa ၏ မျက်နှာကို လျှပ်ပြက်သလို ပြင်းထန်အားပါသော ညာဖြောင့်လက်သီးတစ်လုံးပစ်သွင်းခြင်းဖြင့် ပုံရက်သားလဲကျသွားစေကာ လက်သီးတွဲ လုံးများ ထပ်မံထိုးနှက်ချိန်တော့ ကြိုးဝိုင်းဒိုင်လူကြီးက ပွဲရပ်ကာ မြန်မာ့စပါးအုံးကို ဒိုင်ပွဲရပ် အနိုင်ပေးခဲ့သည်။   ၃။ Martin Nguyen ၏ ညာဒူးအမြင့်တိုက်ချက်  ဧပြီ ၁၂ ရက်က ဖိလစ်ပိုင်နိုင်ငံ၊ မနီလာမြို့တွင်ပြုလုပ်သော ONE: ROOTS OF HONOR ပြိုင်ပွဲ၌ ONE ဖယ်သာဝိတ်တန်း ကမ္ဘာ့ချန်ပီ ယံ ဗီယက်နမ်-သြစတြေးလျအားကစားသမား Martin The Situ-Asian Nguyen သည် စိန်ခေါ်သူ ဖယ်သာဝိတ်တန်းချန်ပီယံဟောင်း မွန်ဂိုလီးယားအားကစားသမား Narantungalag Tungaa Jadambaa ကို မြင်တွေ့နိုင်ရန်ခက်ခဲသည့် ဒူးပျံတိုက်ကွက်ဖြင့် အနိုင်ရခဲ့ သည်။ Hard Knocks 365 အသင်းသား Martin Nguyen သည် ပထမအချီတွင် ဘယ်လက်သီးတစ်လုံး၊ ခြေကန်ချက်အချို့ဖြင့်သာ Jadambaa ကို တုံ့ဆိုင်းစေခဲ့သော်လည်း ပွဲချိန်အများစု၌ ခံစစ်ဖြင့်သာ ယှဉ်ပြိုင်ခဲ့ရသည်။ Jadambaa သည် ONE ဖယ်သာဝိတ်တန်း ကမ္ဘာ့ချန်ပီယံဟောင်းတစ်ယောက်ဖြစ်သလို ကြံ့ခိုင်မှုလည်း ကောင်းမွန်သောကြောင့် လက်ရှိချန်ပီယံ Martin Nguyen အခက်တွေ့ခဲ့ရ သည်။    ဒုတိယအချီအစတွင် Martin Nguyen ၏ ပြင်းထန်သော အောက်ခြေပိုင်းကန်ချက်နှစ်ကြိမ်ကြောင့် Jadambaa ခြေထောက် ထော့နဲ့ ထော့နဲ့ဖြစ်ကာ ပြိုလဲလုမတတ်ဖြစ်ခဲ့ပြီး ၁ မိနစ်၊ ၇ စက္ကန့်၌ အမြင့်ပျံ ညာဒူးတိုက်ချက်က မျက်နှာကို တိုက်ရိုက်ထိမှန်ခဲ့သောကြောင့် ဗီ ယက်နမ်-သြစတြေးလျအားကစားသမားက အလဲထိုးနိုင်ပွဲရရှိခဲ့သည်။  ၄။ Janet Todd ၏ ညာခြေအမြင့်ကန်ချက်  ONE Championship က ရာပြည့်ပြိုင်ပွဲအဖြစ် အောက်တိုဘာ ၁၃ ရက်က တိုကျိုတွင်ပြုလုပ်သော ONE: CENTURY PART I ပြိုင်ပွဲ ၏ အမျိုးသမီးအက်တမ်ဝိတ်တန်း မွေထိုင်းတွဲဆိုင်း၌ အမေရိကန်ဝါရင့်အားကစားသမား Janet JT Todd က ဘီလာရုစ်အားကစားသမား Ekaterina Barbie Vandaryeva ကို အမြင့်ကန်ချက်ဖြင့် အနိုင်ရခဲ့သည်။ နှစ်ဦးစလုံးက မွေထိုင်းပြိုင်ပွဲများတွင် စွမ်းဆောင်ရည် ကောင်းများပြသထားနိုင်သူများဖြစ်သောကြောင့် ပရိသတ်အကြိုက် ပွဲကောင်းတစ်ပွဲဖြစ်ခဲ့သည်။    ဒုတိယအချီပြီးဆုံးရန် စက္ကန့် ၂၀ သာလို တော့ချိန်တွင် Janet Todd က ဘယ်လက်သီးထိုးမည်ဟု အယောင်ပြကာ လက်သီးထိုးချက်အပေါ် အာရုံရောက်နေသည့် Vandaryeva ၏ မျက်နှာကို ပြင်းထန်သော ညာခြေအမြင့် ကန်ချက်ဖြင့် တိုက်ခိုက်ခဲ့ရာ ဘီလာရုစ်အားကစားသမား မည်သို့မှ မကာကွယ်နိုင်တော့ဘဲ ကြိုးဝိုင်းကြမ်းပြင်ပေါ် ပုံလဲကျသွားသောကြောင့် Janet Todd အလဲထိုးအနိုင်ရခဲ့သည်။  ၅။ Nong-O ၏ ညာဖြောင့်လက်သီး  နိုဝင်ဘာ ၂၂ ရက်တွင် စင်ကာပူနိုင်ငံ၌ကျင်းပသော ONE: EDGE OF GREATNESS ပြိုင်ပွဲ၏ ONE ဘန်တန်ဝိတ်တန်း မွေထိုင်းကမ္ဘာ့ ချန်ပီယံတွဲဆိုင်းတွင် လက်ရှိချန်ပီယံ ထိုင်းအားကစားသမား Nong-O Gaiyanghadao က စိန်ခေါ်သူ တစ်နိုင်ငံတည်းပြိုင်ဘက် Saemapetch Fairtex ကို ညာဖြောင့်လက်သီးဖြင့်အနိုင်ယူကာ ချန်ပီယံခါးပတ်အား ၃ ကြိမ်မြောက် ကာကွယ်နိုင်ခဲ့သည်။ Saemapetch မှာ Nong-O ထက် အသက်ပိုငယ်သော်လည်း ဝါရင့်အားကစားသမားတစ်ယောက်ကို ကြောက်ရွံ့မှုမရှိဘဲ ရဲရဲဝံ့ဝံ့ယှဉ်ပြိုင် ခဲ့သောကြောင့် ပွဲကောင်းတစ်ပွဲဖြစ်ခဲ့သည်။ စတုတ္ထအချီ ၁ မိနစ်၊ ၄၆ စက္ကန့်တွင် Nong-O က အကာအကွယ်မဲ့နေသော Saemapetch ၏မျက်နှာအား ပြင်းထန်အားပါလွန်းသော ညာဖြောင့်လက်သီးဖြင့် ထိုးနှက်ခဲ့ရာ ကြမ်းပြင်ပေါ်လဲကျကာ ပြန်မထနိုင်သောကြောင့် လက်ရှိ ချန်ပီယံက အလဲထိုးအနိုင်ရခဲ့သည်။    ONE: A New Tomorrow ပြိုင်ပွဲကို လာမည့် ဇန်နဝါရီလ ၁၀ ရက်နေ့တွင် ထိုင်းနိုင်ငံ ဘန်ကောက်မြို့ရှိ Impact Arena တွင် မြန်မာစံတော်ချိန် ညနေ ၆ နာရီခွဲ၌ ကျင်းပပြုလုပ်မည်ဖြစ်သည်။
http://www.mizzimaburmese.com/article/65941	ရခိုင် ပဋိပက္ခတွင် စစ်ရာဇဝတ်မှုများနှင့် ကြီးလေးသည့် လူ့အခွင့်အရေး ချိုးဖောက်မှုများ ရှိခဲ့	နေပြည်တော်၊ ဇန်နဝါရီ ၂၀၊၂၀၂၀ ။ ။ ရခိုင်ပြည်နယ်တွင် ဖြစ်ပွားခဲ့သည့် ၂၀၁၇ခုနှစ်အတွင်းက အာဆာအဖွဲ့၏ တိုက်ခိုက်မှု နောက်ဆက်တွဲ နယ်မြေရှင်းလင်းမှုများတွင် စစ်ရာဇဝတ်မှု များနှင့် ကြီးလေးသည့် လူ့အခွင့်အရေး ချိုးဖောက်မှုများတွင် မြန်မာ့ လုံခြုံရေး တပ်ဖွဲ့ဝင်များပါဝင် ပတ်သက် ခဲ့သည်ဟု ဖိလစ်ပိုင် ဒုတိယ နိုင်ငံခြားရေး ဝန်ကြီးဟောင်းဦးဆောင်သည့် လွပ်လပ်သော စုံစမ်း စစ်ဆေး ရေး ကော်မရှင်က သတင်းထုတ်ပြန်သည်။ စာမျက်နှာ ၄၆၀ ကျော်ပါရှိသည့် လွတ်လပ်သော စုံစမ်းစစ်ဆေးရေး ကော်မရှင်၏ အစီရင်ခံစာကို ဇန်နဝါရီ ၂၀ရက်နေ့က နိုင်ငံတော်သမ္မတ ဦးဝင်းမြင့်နှင့် နိုင်ငံတော်အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်တို့ထံ ကော်မရှင်က တင်သွင်းခဲ့ပြီ ဖြစ်သည်။ အဆိုပါအစီရင်ခံစာအတွက် ရခိုင်မြောက်ပိုင်းက မွတ်ဆလင်များ ရခိုင်၊ မြို ၊ ဒိုင်းနက် စသော မတူညီသည့် အစုအဖွဲ့များအပြင် စစ်တပ်၊ ရဲတပ်ဖွဲ့ ဝင်များနှင့် မျက်မြင်သက်သေ ၁၅၀၀ ခန့်ကို တွေ့ဆုံမေးမြန်း ရေးသားခဲ့ခြင်း ဖြစ်သည်။     ရရှိထားသည့် သတင်းအချက်အလက်များနှင့် လုပ်ဆောင်ခဲ့သည့် စုံစမ်းစစ်ဆေးမှုများအရ စစ်ရာဇဝတ်မှုများ ကြီးလေးသည့် လူ့အခွင့်အရေးချိုးဖောက်မှုများနှင့် ပြည်တွင်းဥပဒေ ချိုးဖောက်မှုများကို မတူညီသည့် လူပေါင်းစုံက ကျူးလွန်ခဲ့ပြီး အဆိုပါကျူးလွန်သူများထဲတွင် မြန်မာ လုံခြုံရေး တပ်ဖွဲ့ဝင်များလည်း ပါဝင်ပတ်သက်ခဲ့သည်ဟု ကော်မရှင်က သတင်းထုတ်ပြန်သည်။ ယင်းကဲ့သို့ ကျူးလွန်မှုများရှိသော်လည်း လူ့အဖွဲ့အစည်းတစ်ခုကို ဖျက်စီးလိုသည့် အစီအစဉ် သိုပမဟုတ် ရည်ရွယ်ချက်တစ်ခုအတွက် သတ်ဖြတ်မှုများနှင့် နေရပ်စွန့်ခွာစေသည့် လုပ်ရပ်များကို တမင် ကျူးလွန်ခဲ့သည်ဆိုသော အထောက်အထားမျိုး မတွေ့ရကြောင်း ကော်မရှင်၏ သတင်းထုတ်ပြန်ချက်တွင် ဖော်ပြထားသည်။ လွပ်လပ်သော စုံစမ်းစစ်ဆေးမှု ကော်မရှင်ကို ၂၀၁၈ ခုနှစ် ဇူလိုင်လကုန်က ဖွဲ့စည်းခဲ့ခြင်း ဖြစ်ပြီး ဖိလစ်ပိုင်နိုင်ငံ ဒုတိယနိုင်ငံခြားရေး ဝန်ကြီးဟောင်း မစ္စရိုဆာရီယိုမာနာလိုက ကော်မရှင်ဥက္ကဋ္ဌအဖြစ် တာဝန်ယူခဲ့သည်။ အဖွဲ့ဝင်များအဖြစ် ဂျပန်နိုင်ငံသား ကင်ဇိုအိုရှီးမား၊ မြန်မာနိုင်ငံ အခြေခံ ဥပဒေခုံရုံး ဥက္ကဋ္ဌဟောင်း ဦးမြသိန်းနှင့် ဒေါက်တာ အောင်ထွန်းသက် တို့ ပါဝင်ခဲ့သည်။  ဓာတ်ပုံ.နေပြည်တော် pool မြန်မာအစိုးရနှင့် တပ်မတော်အနေဖြင့် အစီရင်ခံစာပါ တွေ့ရှိချက်များအပေါ် စုံစစ်စစ်ဆေးမှုများ လုပ်ဆောင်သွားရမည်ဖြစ်သည်။ အစီရင်ခံစာ အပြည့်အစုံတွင် ARSA တိုက်ခိုက်မှုများ စတင်ခဲ့သည့် ၂၀၁၇ သြဂုတ် ၂၅ ကနေ စက်တင်ဘာ ၅ ရက်အထိ မြန်မာစစ်တပ်နှင့် ရဲတပ်ဖွဲ့၏ နောက်ဆက်တွဲ တုန့်ပြန်မှုများကို အသေးစိတ် ခွဲခြမ်း လေ့လာ ထားပြီး ရခိုင်ပြည်နယ်၏ နောက်ခံသမိုင်းကြောင်းအခြေအနေများနှင့် ပဋပက္ခများ ကိုလည်း ဖော်ပြထားသည်ဟု ကော်မရှင်က သတင်းထုတ်ပြန်သည်။ မြန်မာနိုင်ငံတွင် လူမျိုးတုန်းသတ်ဖြတ်မှုများ ရှိသည်ဟုဆိုကာ ဂမ်ဘီယာနိုင်ငံက နိုင်ငံတကာ တရားရုံး(ICJ) တွင် တရားစွဲထားသည့် အမှုနှင့် ပတ်သက်ပြီး လာမည့် ဇန်နဝါရီ ၂၃ရက်တွင် ကြားဖြတ် အမိန့်ချတော့မည် ဖြစ်ရာ ယခုထုတ်ပြန်ခဲ့သည့် စုံစမ်းစစ်ဆေးရေး အစီရင်ခံစာနှင့် ပတ်သက်ပြီး နိုင်ငံတကာအနေဖြင့် မည်မျှလက်ခံမည် ဆိုသည်ကို စောင့်ကြည့်ရမည် ဖြစ်သည်။ ၂၀၁၉ခုနှစ် ဇန်နဝါရီလက ဖြစ်ပွားခဲ့သည့် AA နှင့် တပ်မတော်တို့၏ လက်နက်ကိုင် ပဋိပက္ခကြောင့်လည်း ကော်မရှင်၏ လုပ်ငန်းစဉ်များအပေါ် ထိခိုက်မှုများ ရှိခဲ့သည်ဟု ကော်မရှင်၏ ထုတ်ပြန်ချက်တွင် ဖော်ပြထားသည်။
http://www.mizzimaburmese.com/article/65227	ပြည်တွင်း ချာရတီပြိုင်ပွဲတွင် ရှမ်းယူနိုက်တက်အသင်း ဗိုလ်စွဲ	"ဇန်နဝါရီလ ၅ ရက် ။ ။ ရှမ်းယူနိုက်တက်အသင်းအနေဖြင့် ၃ကြိမ်မြောက် ပြည်တွင်းပြိုင်ပွဲတစ်ခုဖြစ်သည့် ချာရတီပြိုင်ပွဲ တွင် ၃ကြိမ်မြောက်ဗိုလ်စွဲနိုင်ခဲ့ပြီး ရန်ကုန်ယူနိုက်တက်အသင်း၏ ၃ကြိမ်မြောက်ချန်ပီယံ စံချိန်ကို အမီလိုက်နိုင်ခဲ့သည်။ ပထမပိုင်းစတင်ယှဉ်ပြိုင်ချိန်တွင် နှစ်သင်းလုံး ဖွင့်ကစားခဲ့ပြီး နှစ်ဖက်အသင်းနည်းပြများမှ အသင်း၏ အဓိကကစားသမားများဖြင့် ယှဉ်ပြိုင်စေခဲ့ကာ ဂိုးပေါက်ချိန်းခြောက်မှုများနှင့် ဂိုးပေါက်မတည့်မူများကြောင့် ပထမပိုင်း ပြီးဆုံးချိန်အထိ အကြိတ်အနယ် ယှဉ်ပြိုင်ကစားခဲ့ရပြီ ဂိုးမရှိ သရေဖြင့်သာ ပြီးဆုံးခဲ့သည်။ ဒုတိယပိုင်း ဆက်လက်ယှဉ်ပြိုင်ကစားရတာတွင် ရှမ်းယူနိုက်အသင်းမှ အခွင့်ရေးကို ပိုင်နိုင်စွာ အသုံးချနိုင်ခဲ့တာကြောင့် ပွဲကစားချိန် ၅၇ မိနစ် အရောက်တွင် ရှေ့တန်းကစားသမား ကိတ် မှ အဖွင့်ဂိုးစတင်သွင်းယူနိုင်ခဲ့သည်။     ဆက်လက်ယှဉ်ပြိုင်ကစားရတာတွင် ပွဲကစားချိန် ၇၄ မိနစ်အရောက်တွင် နောက်ခံကစားသမား ရဲမင်းသူက သွင်းယူနိုင်ခဲ့ကာ ရန်ကုန်ယူနိုက်အသင်းအနေဖြင့် စပေးဘောလုံးမှတစ်ဆင့် ပွဲကစားချိန် ၇၆ မိနစ်တွင် ကွင်းလယ်ကစားသမား ရန်ပိုင်စိုးက ချေပဂိုးသွင်းယူနိုင်ခဲ့သည်။ ""နိုင်ပွဲလေးလည်း လိုချင်တာပါ။ အသင်းသားတွေလည်း ကြိုးစားကြပါတယ်။ အားလုံးညီညွတ်ကြပါတယ်။ ဥက္ကဋ္ဌကြီးရဲ့ မွေးနေ့လည်းဖြစ်တယ်။ ပထမပိုင်းကအားရမှုတော့သိပ်မရှိဘူး။ ရာသီဥတုကြောင့်ဖြစ်မယ်။ ဒုတိယပိုင်းက ရာသီဥတုကောင်းလို့ ပြန်ကစားနိုင်တဲ့သဘောရှိပါတယ် "" ဟု ရှမ်းယူနိုက်တက်အသင်းမှ နည်းပြချုပ်ဖြစ်သူ ဦးအောင်နိုင်က မဇ္စိမသတင်းဌာနကိုပြောသည်။ ဗိုလ်ချုပ်အောင်ဆန်းဒိုင်း ချန်ပီယံ ရန်ကုန်ယူနိုက်အသင်းနှင့် ၂၀၁၉ မြန်မာနေရှင်နယ်လိဂ်ချန်ပီယံ ရှမ်းယူနိုက်အသင်းတို့၏ ရာသီအဖွင့် ဖလားဖြစ်သည့် ချာရတီဖလား Charity Cup 2020 ပြိုင်ပွဲကို ဇန်နဝါရီလ ၅ ရက်နေ့ ညနေပိုင်းက ရန်ကုန်မြို့ လှိုင်မြို့နယ်ရှိ ရန်ကုန်ယူနိုက်အသင်း၏ အိမ်ကွင်းတွင် ယှဉ်ပြိုင်ကစားခဲ့ခြင်းဖြစ်သည်။ ပြိုင်ပွဲတစ်လျှောက် ရန်ကုန်အသင်းက သုံးကြိမ်၊ ရှမ်းယူနိုက်အသင်းက နှစ်ကြိမ် ဗိုလ်စွဲနိုင်ခဲ့သည်။ ချာရတီပြိုင်ပွဲတွင် ရန်ကုန်အသင်းနှင့် ရှမ်းယူနိုက်အသင်းတို့သည့် နောက်ဆုံး သုံးကြိမ်တွေ့ဆုံခဲ့ပြီး ပြီးခဲ့သည့် နှစ်ကြိမ်တွင် ပယ်နတီအဆုံးဖြတ်ခံယူခဲ့ကာ တစ်ကြိမ်စီ အနိုင်ရရှိခဲ့ကြောင်းသိရသည်။ ၂၀၁၈ ရာသီတွင် ချာရတီဖလားကို ရန်ကုန်အသင်း ၂၀၁၉ ချာရတီဖလားကို ရှမ်းယူတိုက်အသင်းတို့က ရရှိထားပြီး ယခုအခါ ဗိုလ်စွဲခဲ့ခြင်းကြောင့် ရှမ်းယူနိုက်အသင်းအနေဖြင့် ရန်ကုန်အသင်း၏ ၃ကြိမ်ဗိုလ်ဆွဲခြင်းကို လိုက်မီနိုင်ခဲ့သည်။"
