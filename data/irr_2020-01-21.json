[
    {
        "url": "https://burma.irrawaddy.com/opinion/viewpoint/2020/01/17/213110.html",
        "title": "တရုတ်သမ္မတ ခရီးစဉ်က သမုဒ္ဒရာ ၂ စင်း သေနင်္ဂဗျူဟာကို တွန်းအားပေးရန် ရည်ရွယ်",
        "body": "တရုတ်သမ္မတရှီကျင့်ဖျင်သည် သမ္မတဦးဝင်းမြင့်၏ ဖိတ်ကြားချက်အရ ယနေ့ ၂၀၂၀ ခုနှစ် ဇန်နဝါရီလ ၁၇ ရက်နေ့တွင် မြန်မာနိုင်ငံသို့ လာရောက်လည်ပတ်မည်ဖြစ်သည်။ သူသည် မြန်မာနိုင်ငံတွင် နှစ်ရက်ကြာနေထိုင်ပြီး မြန်မာခေါင်းဆောင်များနှင့် တွေ့ဆုံမည်ဖြစ်သည်။\n၂၀၁၃ ခုနှစ်မတ်လတွင် အာဏာရလာပြီးနောက် ရှီသည် ကမ္ဘာတဝန်း နိုင်ငံပေါင်း ၆၀ သို့ သွားရောက်ခဲ့ပြီး ၂၀၂၀ တွင် သူ၏ နိုင်ငံတကာခရီးစဉ်များကို မြန်မာနိုင်ငံသို့ လာရောက်လည်ပတ်ခြင်းဖြင့် စတင်မည်ဖြစ်သည်။ သို့သော် တရုတ်နိုင်ငံ၏အမြင်တွင် မြန်မာနိုင်ငံသို့ သမ္မတ၏ ခရီးစဉ်သည် ပထဝီနိုင်ငံရေး အာရုံစူးစိုက်မှုသာ ရှိမည်ဖြစ်သည်။\nတရုတ်နိုင်ငံ၏ သမုဒ္ဒရာ ၂ စင်း သေနင်္ဂဗျူဟာသည် ၎င်း၏ ရေကြောင်းလှုပ်ရှားမှုများကို တောင်တရုတ်ပင်လယ်နှင့် ပစိဖိတ်အနောက်ပိုင်းမှ အိန္ဒိယ သမုဒ္ဒရာသို့ ချဲ့ထွင်ခြင်းဖြင့် အင်ဒိုပိစိဖိတ် ဒေသအာဏာချိန်ခွင်လျှာ ပြန်လည်ချိန်ညှိရန် ရည်ရွယ်သည်။ တရုတ်နိုင်ငံသည် အိန္ဒိယသမုဒ္ဒရာတွင် အဝေးကွင်းကစားရန် ကြိုးစားနေသည်။\nထိုသေနင်္ဂဗျူဟာကို တရုတ်ကွန်မြူနစ်ပါတီက ၂၀၀၀ ပြည့်နှစ်များတွင် ချမှတ်ပြီး ပြည်သူ့လွတ်မြောက်ရေး တပ်မတော်၏ သေနင်္ဂဗျူဟာ ရည်မှန်းချက်ဖြစ်သော ရေကြောင်းအာဏာ ထူထောင်ရေးကို ရည်မှန်းသည်။ ရောဘတ် ဒီ ကက်ပလန်က တရုတ်နိုင်ငံ၏ သမုဒ္ဒရာ ၂ စင်း သဘောတရားကို အမေရိကန် လူ့အဖွဲ့အစည်းသစ်က ၂၀၀၉ ခုနှစ်တွင် ထုတ်ဝေသည့် သူ၏ကျော်ကြားလှသော ‘ကမ္ဘာ့ဆက်ဆံရေးအတွက် သေနင်္ဂဗျူဟာ မူဘောင် သို့မဟုတ် တရုတ်နိုင်ငံရောက်ရှိလာခြင်း’ အမည်ရှိ စာရေးဆရာများစွာ၏ အစီရင်ခံစာတွင် စတင်ရေးသား ခဲ့သည်။ အိန္ဒိယ သမုဒ္ဒရာသည် အဝေးကွင်းအဖြစ် သတ်မှတ်ထားသောကြောင့် တရုတ်ပြည်သူ့လွတ်မြောက်ရေး တပ်မတော်ရေတပ်အတွက် ရေနက်ပိုင်းဒေသတွင် သွားလာလှုပ်ရှားရန် အခြေအနေများကို ဖန်တီးပေးသည်။ သမုဒ္ဒရာ ၂ စင်း သေနင်္ဂဗျူဟာသည် တရုတ်အတွက် အာဏာထူထောင်ရာတွင် အရေးပါသော အချိတ်အဆက်ဖြစ်နေသည်။\n၂၀၁၉ ခုနှစ် ဇွန်လတွင် အမေရိကန် ကာကွယ်ရေး ဝန်ကြီးဌာနက ၎င်း၏ အင်ဒိုပိစိဖိတ် သေနင်္ဂဗျူဟာ အစီရင်ခံစာကို ထုတ်ပြန်ပြီး ထိုဒေသတွင် ၎င်း၏ ကာကွယ်ရေး သေနင်္ဂဗျူဟာ၏ အဓိကအစိတ်အပိုင်းများမှ “အသင့်ရှိခြင်း၊ ပူးပေါင်းဆောင်ရွက်မှုနှင့် ကွန်ရက်ဒေသမြှင့်တင်ရေး” ကို တင်ပြသည်။\nအသင့်အနေအထားရှိခြင်းဖြင့် အမေရိကန်ပြည်ထောင်စုသည် မည်သည့် ပဋိပက္ခတွင်မဆို အနိုင်ရရန် ၎င်း၏ စစ်ရေးစွမ်းရည်ကို ထိန်းသိမ်းထားသည်။ ပူးပေါင်းဆောင်ရွက်ခြင်းအားဖြင့် အမေရိကန်ပြည်ထောင်စုသည် သူ၏ထူးခြားသော မဟာကွန်ရက်ကို ပိုမိုတောင့်တင်းကြံ့ခိုင်အောင် ကြိုးစားသည်။\nကွန်ရက်ဒေသမြှင့်တင်ရေး ဆိုသည်မှာ နိုင်ငံတကာစည်းမျဉ်း အခြေပြုစနစ်ကို မြှင့်တင်ရန် ကွန်ရက်လုံခြုံရေး အဆောက်အအုံတခုအဖြစ် အမေရိကန်၏ မဟာမိတ်နှင့် ပူးပေါင်းဆောင်ရွက် တောင့်တင်းဆင့်ကဲ တိုးတက်ရေးဖြစ်သည်။ ၂၀၁၉ ခုနှစ် စက်တင်ဘာလက အမေရိကန်နှင့် အာဆီယံရေတပ်များအကြား ပထမဆုံးပူးတွဲစစ်ရေး လေ့ကျင့်မှုကို အင်ဒိုပိစိဖိတ်သေနင်္ဂဗျူဟာ၏ အစိတ်အပိုင်းအဖြစ် ပြုလုပ်ခဲ့သည်။\nအမေရိကန်နိုင်ငံ၏ လှုပ်ရှားမှုများကြောင့် တရုတ်နိုင်ငံသည် ရပ်ဝန်းနှင့်လမ်းအစီအစဉ် (BRI) မှတဆင့် သမုဒ္ဒရာနှစ်ခုသေနင်္ဂဗျူဟာ အထူးသဖြင့် ရေကြောင်းပိုးလမ်းမဟု လူသိများသည့် ပင်လယ်အခြေပြု အစီအစဉ်ကို လုပ်ဆောင်ရသည်။\nမြန်မာနိုင်ငံသည် သမုဒ္ဒရာနှစ်ခုသေနင်္ဂဗျူဟာတွင် ပထဝီအနေအထားအရ သေနင်္ဂဗျူဟာကျသောနေရာကို ပိုင်ဆိုင်ထားသည်။ ထိုသေနင်္ဂဗျူဟာဖြင့် တရုတ်နိုင်ငံသည် အိန္ဒိယသမုဒ္ဒရာနှင့် ထိုမှတဆင့် အရှေ့အလယ်ပိုင်းနှင့် အာဖရိကအထိ အချိတ်အဆက်များ တည်ဆောက်သည်။ တရုတ်နိုင်ငံသည် ပြည်သူ့လွတ်မြောက်ရေးတပ်မတော်၏ ပထမဆုံး ရေခြားမြေခြား စစ်စခန်းကို အာဖရိက ဦးချိုဒေသနိုင်ငံဖြစ်သော ဂျဘူတီတွင် တည်ထောင်ထားပြီးဖြစ်သည်။\nတရုတ်နိုင်ငံသည် မြန်မာနိုင်ငံမှ ကီလိုမီတာ ၃၀၀ ခန့်ဝေးသော ဘင်္ဂလားပင်လယ်အော်မှ ကိုးကိုးကျွန်းနှင့် အိန္ဒိယသမုဒ္ဒရာနှင့် အန်ဒမန် ကျွန်းစုအကြား အလက်ဇန္ဒီယားရေလက်ကြားတွင် ရေကြောင်းထောက်လှမ်းရေးနှင့် အီလက်ထရွန်းနစ် ထောက်လှမ်းရေး စခန်းကို တည်ထောင်ထားပြီးဖြစ်ကြောင်း သတင်းများက ဖော်ပြသည်။\nသမုဒ္ဒရာ ၂ စင်း သေနင်္ဂဗျူဟာကို အကောင်အထည်ဖော်ရန်အတွက် တရုတ်နိုင်ငံသည် တရုတ်-မြန်မာ စီးပွားရေး စင်္ကြန် (CMEC) စီမံကိန်းများကိုတည်ဆောက်ရန် တွန်းအားပေးနေသည်။ ရခိုင်ပြည်နယ်မှ ကျောက်ဖြူအထူးစီးပွားရေးဇုန်စီမံကိန်း၊ ကျောက်ဖြူနှင့် တရုတ်နိုင်ငံ ယူနန်ပြည်နယ်ကို ဆက်သွယ်သည့် ရထားလမ်းနှင့် မြစ်ကြီးနားမှ နမ်ကျင်းစက်မှုဇုန် စီမံကိန်းတို့သည် CMEC ၏ အစိတ်အပိုင်းများ ဖြစ်သည်။ ကျောက်ဖြူဆိပ်ကမ်းသည် တရုတ်နိုင်ငံအတွက် မလက္ကာရေလက်ကြားကို မဖြတ်သန်းဘဲ ရေနံနှင့် ဓာတ်ငွေ့တင်သွင်းရန် လမ်းကြောင်းဖော်ရေးအတွက် အရေးပါသည်။ လက်တွေ့တွင် တရုတ်နိုင်ငံသည် ကျောက်ဖြူကဲ့သို့သော မြန်မာပိုင်နက်အတွင်း စစ်စခန်းထူထောင်ရန် မြန်မာခေါင်းဆောင်များနှင့် ညှိနှိုင်းနေခြင်း ရှိမရှိ မည်သူမျှ မသိပေ။\nအပြန်အလှန်အားဖြင့် တရုတ်နိုင်ငံသည် တပ်မတော်နှင့် တိုင်းရင်းသားလက်နက်ကိုင် အဖွဲ့အစည်းများ အထူးသဖြင့် မြောက်ပိုင်းမဟာမိတ်အကြား အပစ်အခတ်ရပ်စဲရေးရရန် အားထုတ်သည့် မြန်မာ့ငြိမ်းချမ်းရေး လုပ်ငန်းစဉ်ကို အဆင်ပြေအောင် လုပ်ဆောင်ပေးသည်။ မြောက်ပိုင်းမဟာမိတ်တွင် ရက္ခိုင့်တပ်မတော်၊ ကချင်လွတ်လပ်ရေးတပ်မတော်၊ မြန်မာအမျိုးသား ဒီမိုကရေစီမဟာမိတ် တပ်မတော်နှင့် တအာင်းအမျိုးသား လွတ်မြောက်ရေး တပ်မတော်တို့ပါဝင်သည်။ ကုလသမဂ္ဂလုံခြုံရေးကောင်စီမှတဆင့် တရုတ်နိုင်ငံသည် မြန်မာနိုင်ငံအပေါ် နိုင်ငံတကာဝေဖန်မှုများနှင့် အရေးယူမှုများကို ဆက်လက်ကာကွယ်ပေးနေမည် ဖြစ်သည်။\nမြန်မာနိုင်ငံသည် ပြဿနာများသော ကာလကို ဖြတ်သန်းနေကြောင်း တရုတ်နိုင်ငံက နားလည်သည်။ နိုင်ငံတကာ တရားရုံးသည် ရိုဟင်ဂျာများအပေါ် ဆက်ဆံမှုများအတွက် မြန်မာနိုင်ငံကို စွဲဆိုသော အမှုတွင် အရေးပေါ် အစီအစဉ်များချမှတ်ရန် ဂမ်ဘီယာနိုင်ငံ၏ တောင်းဆိုမှုကို ဇန်နဝါရီလ ၂၃ ရက်နေ့တွင် ဆုံးဖြတ်မည်ဖြစ်သည်။ ယခုနှစ်အတွင်း မြန်မာနိုင်ငံတွင် ရွေးကောက်ပွဲများ ကျင်းပမည်ဖြစ်သောကြောင့် မြန်မာနိုင်ငံအတွက် နိုင်ငံရေးအရ အရေးပါသောနှစ်လည်း ဖြစ်သည်။\nတရုတ်နိုင်ငံသည် မြန်မာနိုင်ငံသို့ ငြိမ်းချမ်းရေးနှင့် ကြွယ်ဝချမ်းသာမှု ယူဆောင်ပေးရေးထက် ၎င်းတို့၏ ဦးစားပေးဖြစ်သော သမုဒ္ဒရာ ၂ စင်း သေနင်္ဂဗျူဟာမှ အကျိုးစီးပွားကို ဖြည့်ဆည်းပေးရန် သမ္မတရှီက အရေးပါသော အခွင့်အလမ်းကို ဆုံးရှုံးခံမည်မဟုတ်ပေ။\n(Joe Kumbun သည် ကချင်ပြည်နယ် အခြေစိုက် လေ့လာဆန်းစစ်သူ တဦးဖြစ်သည် ။ ဧရာဝတီ အင်္ဂလိပ်ပိုင်းပါ ၎င်း၏ Chinese President Xi Jinping’s Myanmar Trip Aimed at Pushing Beijing’s ‘Two-Ocean’ Strategy ကို ဆီလျော်အောင် ဘာသာပြန်ဆိုသည်။)\nYou may also like these stories:\n ငြိမ်းချမ်းရေးနှင့် ယုံကြည်မှုတည်ဆောက်ရေးသော့ချက် တပ်မတော်လက်တွင်ရှိ\nတရုတ်နိုင်ငံနှင့် ဆက်ဆံရေး တိုးမြှင့်ခြင်းကို သတိကြီးစွာ ထားပါ\nတရုတ် လမ်းညွှန်မှုအောက်က ငြိမ်းချမ်းရေး ခရီးမရောက်"
    },
    {
        "url": "https://burma.irrawaddy.com/article/2019/06/03/193389.html",
        "title": "တရုတ် သမ္မတရဲ့ ခရီးရှည် ချီတက်ပွဲသစ်",
        "body": "၁၉၃၄ မှ ၁၉၃၆ အတွင်း ခရီးရှည် ချီတက်ပွဲ စတင်ခဲ့သည့်နေရာ ဖြစ်သော ကျန်ဇီပြည်နယ်သို့ တရုတ်သမ္မတ ရှီကျင့်ဖျင် မကြာသေးမီက သွားရောက်ခဲ့ခြင်းက နိုင်ငံအတွင်းတွင် ပြင်းထန်သော အချေအတင် ဆွေးနွေးမှုတခုကို ပေါ်ပေါက်စေခဲ့သည်။\nမေလ ၂၀ရက်နေ့က အမှတ်တရဗိမ္မာန်တွင် ပန်းခြင်းချရင်း ရှီကျင့်ဖျင်က တရုတ်နိုင်ငံသည် ယခုအခါ ပြည်တွင်းနှင့် ပြည် ပမှ စိန်ခေါ်မှုများကို ကျော်ဖြတ်ရန် ခေတ်သစ် ခရီးရှည်ချီတက်ပွဲတခုပေါ်တွင် ရောက်ရှိနေကြောင်း ပြောကြားခဲ့သည်။\nခေတ်သစ် ခရီးရှည် ချီတက်ပွဲမှာ အမေရိကန် သမ္မတ ဒေါ်နယ်ထရမ့်နှင့် ရင်ဆိုင်မည့် ရှီကျင့်ဖျင်၏ ဗျူဟာဖြစ်သည်။ ရှီကျင့်ဖျင်က ကျန်ဇီသို့ သွားရောက်လည်ပတ်ခဲ့ပြီး ရက်အနည်းငယ်အကြာတွင် ဒေါ်နယ်ထရမ့်က တရုတ်အစိုးရအနေဖြင့် သူ၏ တောင်းဆိုမှုများကို လိုက်လျောရန် မကြိုးစားသရွေ့ ကုန်သွယ်ရေး သဘောတူညီချက်တခု အမေရိကန်ဘက်က အသင့်ဖြစ်မည် မဟုတ်ကြောင်း ဂျပန်နိုင်ငံ တိုကျို မြို့တွင် သတင်းထောက်များကို ပြောကြားခဲ့သည်။\nတရုတ် မူဝါဒ ဆိုင်ရာ သုတေသီတဦးက လေ့လာဆန်းစစ်မှုတခုကို ထုတ်ပေးခဲ့သည်။ “ရှီကျင့်ဖျင်က အမေရိကန်ကို ဆန့် ကျင်တဲ့ သဘောထားတင်းမာတဲ့ ရပ်တည်မှုကို ပြောင်းသွားခဲ့ပြီလို့ အလွယ်တကူ တွေးလိုက်ရင် မှားယွင်းပါလိမ့်မယ်။ တကယ့်ရည်မှန်းချက်က ၂၀၃၅ ခုနှစ်အထိ ဆက်သွားမယ့် အမေရိကန်နဲ့ “၁၅ နှစ် စစ်ပွဲ” တခုမှာ နောက်ဆုံး အနိုင်ရဖို့ ဖြစ်ပါတယ်။”\nထိုစစ်ပွဲက ယာယီပြန်လည်ဆုတ်ခွာခြင်း ရွေးချယ်စရာတခုနှင့် အတူ ပေါ်လာလိမ့်မည် ဖြစ်ပြီး ဒေါ်နယ်ထရမ့်နှင့် ထိပ်တိုက် စစ်ပွဲတခုကို ရှောင်ရှားခြင်း ဖြစ်သည်ဟု အဆိုပါ သုတေသီက ပြောသည်။\nတရုတ်ကွန်မြူနစ်ပါတီ ဖွဲ့စည်းပြီး များမကြာမီတွင် ယခု ပြည်သူ့လွတ်မြောက်ရေးတပ်မတော်(PLA) ၏ မူလ အရင်းအမြစ် ဖြစ်သော တပ်နီတော်က ကျန်ဇီြပြည်နယ်၏မြို့တော် ရွေကျင်း Ruijin တွင် အခြေစိုက်စခန်းတခုကို ထူထောင်ခဲ့ကြသည်။\nသို့သော်လည်း ၎င်း၏ ရန်သူများကို ပတ်ဝိုင်းရန် ကြိုးစားနေခဲ့သော ကူမင်တန် အမျိုးသားရေးပါတီ၏ စစ်တပ်က အင်အားကြီးထွားလာသည့်အခါ တပ်နီတော် ဗိုလ်ချုပ်များက အခြေစိုက်စခန်းကို စွန့်ခွာရန် ဆုံးဖြတ်ခဲ့ကြပြီး ၂ နှစ်ကြာ ခရီးရှည်ကို စတင် ချီတက်ခဲ့ကြသည်။\nပထမပိုင်းတွင် တပ်နီတော်က အနောက်ဘက်သို့ ဦးတည်ခဲ့ပြီး နောက်ပိုင်းတွင် မြောက်ဘက်သို့ ဆက်လက်ထွက်ခွာခဲ့ရာ နောက်ဆုံးတွင် ခရီးအကွာအဝေး ကီလိုမီတာ ၁၂၀၀၀ အထိ ရောက်ရှိသွားခဲ့သည်။\nခရီးရှည် ချီတက်ပွဲပြီးဆုံးသည့်နောက်တွင် ကွန်မြူနစ်ပါတီက ၎င်း၏ အခြေစိုက်စခန်းသစ် ဖြစ်သည့် ရှန်ဇီပြည်နယ် ယင်အန်းတွင် အောင်မြင်စွာ ရပ်တည်နိုင်ခဲ့ပြီး နောက်ဆုံး၌ ကူမင်တန်နှင့် တိုက်ခိုက်သည့် ပြည်တွင်းစစ်တွင် အနိုင်ရရှိခဲ့သည်။\nကွန်မြူနစ်များက တရုတ်ပြည်သစ် တခုဖြစ်သည့် တရုတ်ပြည်သူ့ သမ္မတနိုင်ငံကို ၁၉၄၉ ခုနှစ်တွင် တည်ထောင်ခဲ့ကြ သည်။ ပိုမို၍ အင်အားကြီးမားသည့် ရန်သူကို ထိပ်တိုက်ရင်ဆိုင်ခြင်းမှ ရှောင်ရှားရန် ခက်ခဲကြမ်းတမ်းသော ခရီးရှည် ချီတက်ပွဲကို စတင်ခဲ့ပြီး ၁၅ နှစ် အကြာတွင် ဖြစ်သည်။\nပင်ပန်းဆင်းရဲကြီးစွာ ဖြတ်ကျော် ဆုတ်ခွာမှုက ယင်အန်း၌ အဆုံးသတ်သွားသည့် အချိန် တပ်နီတော်၏ တပ်ဖွဲ့များက သိသိသာသာ လျော့နည်းနေခဲ့ပြီ ဖြစ်သည်။\nလက်ရှိ အမေရိကန်-တရုတ် ဆက်ဆံရေးတွင် ခရီးရှည်ချီတက်ပွဲ ဥပမာနှင့် တင်စားနှိုင်းယှဉ်ကြည့်မည် ဆိုပါက ကွန်မြူနစ် ပါတီက အလားတူ ပြဿနာရှိသော အခြေအနေတခုကို ရင်ဆိုင်နေရကြောင်း တွေ့နိုင်မည် ဖြစ်သည်။ ကုန်သွယ်ရေးစစ်ပွဲကြောင့် အမေရိကန်က ပိုမို၍ အထိနာသွားရလိမ့်မည် ဆိုသည့် ဟိတ်ဟန်ကို လူသိရှင်ကြား ဆက်လက်ထိန်းသိမ်းထားရင်း လက်တွေ့တွင် အမေရိကန် အစိုးရ၏ ကုန်သွယ်ခွန်များနှင့် အထူးသဖြင့် Huawei Technologies အပါအဝင် အထင်ကရ တရုတ် ကုမ္ပဏီများအပေါ် တိုက်ခိုက်မှုတို့က တရုတ်ကို အားသာချက် နည်းသည့် ဘက်သို့ တွန်းပို့နေကြသည်။\nတိုကျိုတွင် မေလ ၂၇ ရက်နေ့က ဂျပန် ဝန်ကြီးချုပ် ရှင်ဇိုအာဘေးနှင့် ပူးတွဲပြုလုပ်သည့် သတင်းစာ ရှင်းလင်းပွဲတွင် ဒေါ်နယ်ထရမ့်က “ခင်ဗျားတို့ သိပါတယ် တရုတ်နိုင်ငံကို စွန့်ခွာပြီး ကုန်သွယ်ခွန်မရှိတဲ့ ဧရိယာတွေကို သွားနေကြတဲ့ စီးပွားရေးလုပ်ငန်းတွေက ရာနဲ့ထောင်နဲ့ ချီနေပါပြီ” ဟု ပြောကြားခဲ့သည်။\nကုန်သွယ်ခွန် တိုးမြင့်ခြင်းများ၏ အကျိုးရလဒ်တခု အနေဖြင့် လုပ်သားအင်အား လျှော့ချရခြင်း လှိုင်းတခုက တရုတ် ကုန်ပစ္စည်းထုတ်လုပ်ရေး လုပ်ငန်းများ၊ e-commerce ကဏ္ဍနှင့် တရုတ်နိုင်ငံတွင်းတွင် လုပ်ကိုင်နေသည့် နိုင်ငံခြား ကုမ္ပဏီများသို့ စတင် ပျံ့နှံ့နေပြီ ဖြစ်သည်။\nအကယ်၍ အလုပ်သမားများက သူတို့၏ မြို့ပေါ်မှ အလုပ်များ ဆုံးရှုံးသွားခဲ့လျှင် သူတို့၏ ဇာတိမြို့များသို့ ပြန်ရန်က လွဲ၍ အများစုအတွက် ရွေးချယ်စရာ မရှိပါ။ အလုပ်လက်မဲ့ ရွှေ့ပြောင်းလုပ်သားများ၏ ထကြွမှုဆိုသည့် အတွေးထက် ကွန်မြူနစ် ပါတီကို ထိုးနှက်နိုင်သည့် တခြား စိုးရိမ်စရာကိစ္စ မရှိပါ။\nဖြစ်နိုင်သည့် အလာအလာ၏ သတိပေးချက်ကြောင့် နိုင်ငံတော်ကောင်စီက မေလ ၁၄ ရက်တွင် ရုတ်တရက် အလုပ်လက်မဲ့ ဖြစ်သွားသူများကို အလုပ်ရှာဖွေရေး အကူအညီပေးရန် အဖွဲ့အစည်းတခုကို ကမန်းကတန်း တည်ထောင်ခဲ့သည်။ “နိုင်ငံတော်ကောင်စီ အလုပ်အကိုင်ခန့်ထားရေး လုပ်ငန်းဦးဆောင်အဖွဲ့” အမည်ရှိ အဖွဲ့ကို တရုတ် ဒု တိယ ဝန်ကြီးချုပ် ဟူချွန်ဟွာ Hu Chunhua က ဦးဆောင်မည် ဖြစ်သည်။\nပင်ကိုယ် အရည်အချင်း ရှိသူတဦး ဖြစ်သော ဟူချွန်ဟွာသည် နိုင်ငံရေး အရဆိုလျှင် ရှီကျင့်ဖျင်နှင့် နီးကပ်သော အုပ်စုနှင့် အလှမ်းကွာသူ ဖြစ်သည်။ ဟူချွန်ဟွာက စီးပွားရေး ကိစ္စများကို တာဝန်ယူရသည့် ဒုတိယ ဝန်ကြီးချုပ် တဦးဖြစ်သော်လည်း သူ့ကို ယခုအချိန်အထိ အလုပ် အများအပြား တာဝန်ချထားပေးခြင်း မရှိခဲ့သေးပါ။ အလုပ်အကိုင်ရေးရာ အဖွဲ့၏ ခေါင်းဆောင်အဖြစ် ခန့်အပ်ခံရခြင်းက နိုင်ငံရေး စင်မြင့်အလယ်သို့ သူပြန်လာခြင်းကို ဖော်ပြနေသည်။\nဒုတိယ ဝန်ကြီးချုပ်က ရှီကျင့်ဖျင်၏ ရှန်ဟိုင်းဂိုဏ်းနှင့် ပြိုင်ဘက်ဖြစ်သော ကွန်မြူနစ် လူငယ်အဖွဲ့ချုပ် ဂိုဏ်းနှင့် သက်ဆိုင်နေသည်။ သူရွေးချယ်ခံရခြင်းမှာ ရှီကျင့်ဖျင်နှင့် နီးစပ်သည့် လက်ထောက်များထဲတွင် လုံလောက်သည့် အတွေ့အကြုံ ရှိသူ နည်းပါးခြင်းကြောင့် ဖြစ်သည်။ ထိုသို့ရွေးချယ်လိုက်ခြင်းက အကျပ်အတည်းကို ရှီကျင့်ဖျင်က ကွန်မြူနစ်ပါတီ တခုလုံးပါဝင်သည့် ချဉ်းကပ်မှု တခုဖြင့် တုန့်ပြန်နေကြောင်း ဖော်ပြနေသည်။\nကွန်မြူနစ် လူငယ်အဖွဲ့ချုပ် ဂိုဏ်းနှင့် သက်ဆိုင်သူနောက်တဦး ဖြစ်သော တရုတ်ဝန်ကြီးချုပ် လီကီကွမ်း Li Keqiang ကလည်း အနာဂတ် ဘွဲ့ရလူငယ်များ အလုပ်အကိုင်ရှာဖွေရေး သို့မဟုတ် စီးပွားရေးလုပ်ငန်းများ စတင်ရေးအတွက် အထောက်အကူပေးရန် မေလ ၁၃ ရက်နေ့တွင် တနိုင်ငံလုံး အတိုင်းအတာဖြင့် တယ်လီဖုန်းကွန်ဖရင့်တခု ကျင်းပခဲ့သည်။\nခေတ်သစ် ခရီးရှည်ချီတက်ပွဲ သဘောတရားက ရှီကျင့်ဖျင်ကို နည်းလမ်း ၂ မျိုးဖြင့် သက်သာရာပေးနိုင်ပါသည်။\nပထမတခုမှာ သမိုင်းဝင်ကြိုးပမ်းမှုတခုကို သုံးစွဲလိုက်ခြင်းက အမေရိကန်နှင့် ကုန်သွယ်ရေး ဆွေးနွေးညှိနှိုင်းမှုများတွင် ရှီကျင့်ဖျင်နှင့် ဒုတိယ ဝန်ကြီးချုပ် လျူဟဲ Liu He တို့၏ ကိုင်တွယ်မှုအပေါ် စိတ်ပျက်မှုများ တိုးလာနေသည့် ပါတီကို ညီညွတ်အောင် အထောက်အကူ ပြုပါလိမ့်မည်။\nအခြားအကြောင်းပြချက်တခုမှာ ဒေါ်နယ်ထရမ့်နှင့် ညှိနှိုင်းမှုတခု ပြုလုပ်ရေး ပြည်သူလူထုကို ပြင်ဆင်ရန် ဖြစ်သည်။ ထိပ်တိုက်ရင်ဆိုင်ခြင်းကို ရှောင်လွှဲရန် ခရီးရှည် ချီတက်ပွဲ စိတ်ဓာတ်ဖြင့် ယာယီဆုတ်ခွာခြင်းတခုအဖြစ် ခေါင်းစဉ်တပ်လိုက်ခြင်းက အလျှော့ပေးလိုက်ရမှု မှန်သမျှက ရည်ရွယ်ချက်ဖြင့် တမင်ပြုလုပ်ခြင်းဟု ယူဆခံရအောင် ပြုလုပ်ပေးလိမ့်မည် ဖြစ်သည်။\nအံ့အားသင့်စရာ လုပ်ရတခု အနေဖြင့် တရုတ်နိုင်ငံ၏ နိုင်ငံတော်ကောင်စီ သတင်းအချက်အလက်ရုံးက မေလ ၂၂ ရက်နေ့ တွင် နိုင်ငံခြား သတင်းမီဒီယာများအတွက် သတင်းစာရှင်းလင်းပွဲတခုကို ဘေဂျင်း၌ ပြုလုပ်ခဲ့သည်။ ထိုပွဲတွင် China Center for International Economic Exchanges မှ သုတေသီ အကြီးအကဲ ကျန်ယန်ရှင်း Zhang Yansheng က တရုတ်နှင့် အမေရိကန်ကြားမှ ကာလ အလွန်ကြာမြင့်မည့် စစ်ပွဲတခုကို ကြိုတင်ဟောကိန်း ထုတ်လိုက်သည်။\n၂ နိုင်ငံက ၂၀၃၅ ခုနှစ်အထိ တဘက်တွင် ဆွေးနွေး ညှိနှိုင်းပြီး နောက်တဘက်တွင် တိုက်ခိုက်နေကြလိမ့်မည်ဟု ကျန်ယန်ရှင်းက ပြောသည်။ သူက တရုတ်နိုင်ငံ၏ အမျိုးသားတိုးတက်ရေးနှင့် ပြုပြင်ပြောင်းလဲရေး ကော်မရှင်၏ ပညာရပ် ဆိုင်ရာကော်မတီ အတွင်းရေးမှူးချုပ်လည်း ဖြစ်သည်။\nမေလ အစောပိုင်းတွင် အလားတူ အဖွဲ့အစည်းမှ အခြားသော သုတေသီတဦးကလည်း အမေရိကန်နှင့် တရုတ်တို့က တဘက်တွင် စေ့စပ်ညှိနှိုင်းပြီး တခြားတဘက်တွင် တိုက်ခိုက်ကြလိမ့်မည်ဟု လူသိရှင်ကြား ပြောကြားခဲ့သည်။\nတရုတ်ဘာသာဖြင့် “ပြောပြော၊ တိုက်တိုက်” ဟု အဓိပ္ပါယ်ရသည့် စကားရပ်သည် ၂၀၃၅ အထိကြာမြင့်မည့် စစ်ပွဲအတွက် ပြင်ဆင်ရန် လိုအပ်သည်ဆိုသည့် နားလည်သဘောပေါက်မှုကို တရုတ်တနိုင်ငံလုံးတွင် စတင် ပျံ့နှံ့နေစေသည်။\n၂၀၃၅ ခုနှစ်သည် တရုတ်ကွန်မြူနစ်ပါတီက ၂၀၁၇ ခုနှစ်တွင် ကျင်းပခဲ့သော နောက်ဆုံး အမျိုးသားကွန်ဂရက်တွင် ဆိုရှယ်လစ် လူ့ဘောင် ခေတ်မီပြောင်းလဲရေး အတွက် ပစ်မှတ်ထားသည့် နှစ်ဖြစ်သည်။ အလွယ်ကူဆုံး ဆိုရသော် တရုတ်နိုင်ငံက အမေရိကန်ကို စီးပွားရေးအရရော နည်းပညာအရပါ ကျော်တက်ရန် ဦးတည်သတ်မှတ်ထားသည့် နှစ်ဖြစ် သည်။\nသတ်မှတ်ချိန်မတိုင်မီ အချိန် ၁၅ နှစ်ခွဲ ရှိပါသည်။ ၁၅ နှစ်ကာလသည် တရုတ်ကွန်မြူနစ်ပါတီက ခရီးရှည်ချီတက်ပွဲကို စတင်ခဲ့သည့် အချိန်နှင့် တရုတ်ပြည်သစ်ကို တည်ထောင်ခဲ့သည့် အချိန်ကြားမှ ကာလနှင့် ကိုက်ညီနေသည်။\nတရုတ်နိုင်ငံက ခေတ်သစ် ခရီးရှည်ချီတက်ပွဲကာလအတွင်း တဘက်တွင် ညှိနှိုင်းဆွေးနွေး၍ တဘက်တွင် တိုက်ခိုက်သွားမည်၊ နောက်ဆုံးတွင် အမေရိကန်ကို အနိုင်ယူမည်ဟု ရှီကျင့်ဖျင် အမှန်တကယ် ကြေညာခဲ့သည်။\nအချိန်က ရှီကျင့်ဖျင် ဘက်တွင် ရှိနေသည်။ အကယ်၍ ဒေါ်နယ်ထရမ့်က ၂၀၂၀ တွင် ပြန်လည်ရွေးကောက်ခံရသည် ဆိုလျှင်ပင် ၂၀၂၅ ဇန်နဝါရီလ နောက်ပိုင်းတွင် ရာထူး၌ ဆက်လက်ရှိနေနိုင်မည် မဟုတ်ပါ။ ရှီကျင့်ဖျင်က သူ့ကို တသက် တာလုံး တရုတ်နိုင်ငံ၏ ထိပ်တန်းခေါင်းဆောင်အဖြစ် ဆက်လက်ရှိနေခွင့်ပေးသော အခြေခံဥပဒေ ပြင်ဆင်မှုတခုကို ပြုလုပ် နိုင်ခဲ့သည်။\nတရုတ်နိုင်ငံအတွက် အမေရိကန်နှင့် လက်ရှိ ပဋိပက္ခက အလွန်ရှည်ကြာမည့် စစ်ပွဲ၏ အဖွင့်တိုက်ပွဲငယ် အဖြစ်သာ ရှိနေသေးသည်။ ရှီကျင့်ဖျင် အနေဖြင့် ပါတီအတွင်းမှ အချင်းချင်း တိုက်ခိုက်မှုကို ရှောင်ရှားနေနိုင်သမျှ ကာလပတ်လုံး ဖိအားများကို ခံစားရန် မလိုအပ်သေးပါ။\nထိုအချိန်တွင် မေလ ၂၇ ရက်နေ့က တိုကျိုတွင် ဂျပန်ဝန်ကြီးချုပ် ရှင်ဇိုအာဘေးနှင့် ပူးတွဲပြုလုပ်သည့် သတင်းစာ ရှင်းလင်းပွဲတွင် ဒေါ်နယ်ထရမ့်က အင်အားအပြည့်ဖြင့် ရှိနေသည်။\nယခုအခါ ပြိုပျက်လုနီးပါး ဖြစ်နေသည့် ကုန်သွယ်ရေး ဆွေးနွေးမှုများကို ရည်ညွှန်း၍ ဒေါ်နယ်ထရမ့်က ၅ လကြာ အပင်ပန်းခံ ညှိနှိုင်းဆွေးနွေးမှုများအတွင်း ပြုစုထားသည့် သဘောတူညီချက် မှုကြမ်းမှ အရေးပါသော အပိုင်းများကို တရုတ်နိုင်ငံက တဖက်သတ် ပယ်ဖျက်ခြင်းနှင့် ပတ်သက်၍ စိတ်မသက်မသာ ဖြစ်ရကြောင်း ပြောကြားခဲ့သည်။\nမေလ အစောပိုင်းတွင် တရုတ်နိုင်ငံက မူကြမ်း၏ ၃၀ ရာခိုင်နှုန်းအထိ ပယ်ဖျက်ခဲ့ပြီး စာမျက်နှာ ၁၅၀ မှ ၁၀၅ မျက်နှာသို့ လျှော့ချခဲ့သည်။ ထိုသို့ သဘောထားပြောင်းလဲသွားခြင်းက မူကြမ်းမှ ဥပဒေနှင့် အညီဆောင်ရွက်ရမည့် ကိစ္စများက မမျှတသော သဘောတူညီချက်တခုနှင့် တန်းတူနေသည်ဟု ကွန်မြူနစ်ပါတီထိပ်ပိုင်းမှ ဝေဖန်ခဲ့ပြီး နောက်တွင် ပေါ်ပေါက်ခဲ့ ခြင်းဖြစ်သည်။\nမေလ ၂၇ ရက်နေ့တွင် ဒေါ်နယ်ထရမ့်က ကုန်သွယ်ခွန်များကို ထပ်မံ ဂုဏ်တင်ခဲ့သည်။ “ကျနော်တို့က ကုန်သွယ်ခွန် ဒေါ်လာတွေ ဘီလီယံ ဆယ်ဂဏန်းနဲ့ ချီပြီး ရရှိနေပါတယ်” ဟု သူက ပြောသည်။ “အဲဒီ အရေအတွက်က အလွန်များပြား စွာ၊ အလွန်လွယ်ကူစွာနဲ့ တိုးတက်လာနိုင်ပါတယ်။ ဒါပေမယ့် အနာဂတ် အချိန်တခုမှာ တရုတ်နဲ့ အမေရိကန်က တကယ်ကိုကောင်းတဲ့ ကုန်သွယ်ရေး သဘောတူညီချက်တခု လုံးဝကို ရရှိလိမ့်မယ်လို့ ကျနော် ထင်ပါတယ်။ ကျနော်တို့က အဲဒါ ကို မျှော်လင့်နေပါတယ်။”\nမညီမျှသော သဘောတူညီချက်ဆိုသည့် ဝေဖန်မှုကို ထိန်းချုပ်ရန် ရှီကျင့်ဖျင်အတွက် အချိန် အနည်းငယ် လိုပါလိမ့်မည်။ သို့သော်လည်း သူ၏ ခရီးရှည်ချီတက်ပွဲ အပြောအဆိုက နောက်ဆုံးတွင် မူကြမ်းကို ၎င်းရောက်ခဲ့သည့်နေရာမှ သို့မဟုတ် ရောက်ခဲ့သည့် နေရာနှင့် အနီးဆုံးမှ ပြန်လည်စတင်ရန် အထောက်အကူ ပေးနိုင်ပါသည်။\n“တသက်တာ ခေါင်းဆောင်”နှင့် “အကောင်းမြင်” အမေရိကန်သမ္မတတို့က တူညီသော စာမျက်နှာသို့ သွားရန် လမ်းညွှန် ကြိုးကိုင်နေကြသည်လော။\n(Nikkei Asian Review ပါ The new Long March — Xi’s 15-year battle plan with the US ကို ဘာသာပြန်ဆိုသည်။)\nဆက်စပ်ဖတ်ရှုရန်\nအမေရိကန်က ပိတ်သော်လည်း ဟွာဝေးကို မြန်မာ ကြိုဆို\nတရုတ်-အမေရိကန် ကုန်သွယ်ရေးစစ်ပွဲ ဘယ်သူနိုင်မလဲ\nရှားပါးသတ္တုဖြင့် အမေရိကန်ကို တန်ပြန်ထိုးနှက်ရန် တရုတ်အသင့်ရှိ \nမဟာသီယာ အစိုးရ တနှစ်ပြည့်တဲ့အခါ "
    },
    {
        "url": "https://burma.irrawaddy.com/opinion/interview/2019/12/20/211126.html",
        "title": "ရက္ခိုင် ပြည်သူ့ အာဏာပိုင် အဖွဲ့ကို ထူထောင်တော့မယ်",
        "body": "အစိုးရနှင့် မြောက်ပိုင်းမဟာမိတ် တပ်ဖွဲ့တွေကြား Bilateral (ပဏာမ အပစ်ရပ်ရေး) စာချုပ် ချုပ်ဆိုဖို့ ဆွေးနွေး ညှိနှိုင်းမှု တွေ ရှိပေမယ့် ရခိုင်ပြည်နယ်နဲ့ ရှမ်းပြည်နယ် မြောက်ပိုင်းမှာတော့ တိုက်ပွဲတွေ ဆက်လက် ဖြစ်ပွားနေဆဲ ဖြစ်ပါတယ်။\nရခိုင်ပြည်နယ်တွင်းမှာဆိုရင် တပ်မတော်နဲ့ ရက္ခိုင်စစ်တပ် (AA) တို့ကြား တိုက်ပွဲတွေ မရပ်မနားဘဲ ဆက်တိုက် ဖြစ်ပွား နေတာ တနှစ်ကျော်ပါပြီ။ အရပ်သားတွေ ထိခိုက်သေဆုံးမှုနှုန်းကလည်း ပိုမြင့်တက်လာပါတယ်။\nလာမယ့် ၂၀၂၀ ပြည့်နှစ်အတွင်း ရခိုင်ပြည်နယ်ထဲက ပဋိပက္ခတွေရဲ့ အလားအလာ၊ ပဋိပက္ခတွေ ကြားထဲက ချင်းလူမျိုး တွေ နဲ့ စီးပွားရေးလုပ်ငန်းတွေ စီမံကိန်းတွေအပေါ် AA ရဲ့သဘောထား၊ ၂၀၂၀ မှာ ပေါ်ပေါက်လာမယ့် ငြိမ်းချမ်းရေး အခြေအနေ တွေနဲ့ပတ်သက်ပြီး ဧရာဝတီ အကြီးတန်း သတင်းထောက် နန်းလွင်နှင်းပွင့်က AA စစ်ဦးစီးချုပ် ဗိုလ်ချုပ် ထွန်းမြတ်နိုင်ကို ဆက်သွယ် မေးမြန်းထားပါတယ်။\nမေး။  ။ တရုတ်က လုပ်နေတဲ့ BRI (ရပ်ဝန်း နဲ့ လမ်း အစီအစဉ်) စီမံကိန်းနဲ့ ပတ်သက်ပြီး AA ရဲ့ ရပ်တည်ချက်ကရော ဘယ်လို ရှိလဲ။ ထောက်ခံလား ဒီစီမံကိန်းကို။\nဖြေ။  ။ BRI စီမံကိန်းဆိုတာ တကယ့်မဟာစီမံကိန်းကြီးပဲ။ ဒီဟာကို ကျနော်တို့ ဆန့်ကျင်စရာ အကြောင်း မရှိဘူး။ စီမံ ကိန်းတိုင်းမှာ သူ့ရဲ့ ကောင်းကျိုးကို အဓိက ရည်ရွယ်ပြီး လုပ်ကြတာပဲ။ ဒါပေမယ့် ဆိုးကျိုးဆိုတာလည်း ပါလာမှာပဲ။ သို့သော် ကောင်းကျိုးကို ရည်မှန်းတဲ့အချက်ကို ကြည့်ပြီး ဒီစီမံကိန်းကြောင့် ကျနော်တို့ ရခိုင်လူထုတွေ၊ ပတ်ဝန်းကျင်က လူတွေအတွက် ဘာကောင်းကျိုးချမ်းသာကို ရနိုင်မလဲဆိုတာ အပြုသဘောနဲ့ ကြည့်တယ်။ ကျနော်တို့ပြည်သူ လူထုတွေ အကျိုးရှိဖို့ ဘယ်လိုချိတ်ဆက်နိုင်မလဲ ဆိုတဲ့ အတွေးအခေါ်ကိုပဲ အခြေခံထားတယ်။ ဒါ့ကြောင့် ဒီစီမံကိန်းတွေကို ကျနော် တို့ ကြိုဆို ပါတယ်။ ပြီးမှ ကျနော်တို့ ပူးပေါင်းဆောင်ရွက်ဖို့ အခွင့်အရေး ရှိရင်လည်း ပူးပေါင်းဆောင်ရွက် သွားမှာပဲ။\nမေး။  ။ ကျောက်ဖြူ စီးပွားရေးဇုန် ဆိုရင် ရခိုင်လူထုကို ကျမတို့ ဧရာဝတီက တွေ့ပြီး မေးကြည့်တော့ သူတို့မကြိုက် ကြဘူး။ သူတို့ အခွင့်အရေးတွေ နစ်နာတယ်။ မြေတွေဆုံးရှုံးတယ်ဆိုပြီး ပြောနေကြတယ်။ ဒီတော့ AA ရပ်တည်ချက်က ဘယ်လို ရှိလဲ။\nဖြေ။  ။ ကျောက်ဖြူ စီမံကိန်းကြောင့် ပြည်သူလူထု ဆုံးရှုံး နစ်နာမှု ရှိတယ်။ အဲ့ဒီအပေါ်မှာ အဓိက တိုက်ရိုက် တာဝန် ရှိတာ က နေပြည်တော် ဖြစ်တယ်။ ကျောက်ဖြူ စီမံကိန်းကြောင့် ဆုံးရှုံးမှုဖြစ်လာတိုင်း တရုတ်ကို ရန်သူလို လှမ်းကြည့်တယ် ဆိုတာ လွဲချော်နေတယ်။ မှားယွင်းနေတယ်။ နံပါတ် ၁ က နေပြည်တော်က ဗဟိုအစိုးရမှာ တာဝန်ရှိတယ်။ သူတို့က လက်ညှိုး ထိုးပြီး ရောင်းစားထားတာ။ တရုတ်ကလည်း လျော်ကြေး ပေးပြီးပြီ။ အဲ့ဒီ့လျော်ကြေးတွေကို အိတ်မှာထည့်ပြီး နှစ်ပေါက် တပေါက် ရိုက်ပြီး တရုတ်ကိုပဲ အမုန်းတရားတွေနဲ့ လှည့်ပြီး ပြောနေတာ။ တကယ်ဖြေရှင်းပေးရမှာက နေပြည်တော်က ဖြေရှင်းပေးရမယ်။ ကျနော်တို့ ရခိုင်တချို့က ရန်သူအစစ်အမှန်ကို မြင်အောင်ကြည့်ဖို့ လိုတယ်။ အဓိက ဘယ်သူ့ကြောင့် ဖြစ်နေတယ်ဆိုတာကို မကြည့်ဘဲနဲ့ တလွဲတွေ မြင်နေလို့ မရဘူး။\nဒီမှာလည်း ကျနော်တို့ ULA (ရခိုင် အမျိုးသား အဖွဲ့ချုပ်) နဲ့ တရုတ်ဘက်က တခါတလေ ဆုံဖြစ်ရင် ကျနော်တို့ တင်ပြတာ တွေ ရှိတယ်။ ငါတို့ပြည်သူတွေ လယ်သမားတွေ လယ်ယာတွေ ဆုံးရှုံးတယ်။ လျော်ကြေးတွေ မရဘူးဆိုတော့ လျော်ကြေး ပေးထားပြီလေ။ ဘယ်သူ့ကို ပေးလဲဆိုတော့ နေပြည်တော်ကို ပေးတယ်။ နေပြည်တော်က ပြည်သူတွေကို မပေးဘူး။ ဒါ့ကြောင့် ဒီကိစ္စကို နေပြည်တော်က လုံးဝ ရှင်းပေးရမယ်။ ကျနော်တို့မှာ မှတ်တမ်းမှတ်ရာတွေ သေချာရှိပါတယ်။ ကျနော် က ကိန်းဂဏန်းတွေကို အခု အလွတ်တော့ မမှတ်ထားပါဘူး။ စာရွက်လည်း အဆင်သင့် မကိုင်လာလို့ပါ။ ဒီကိစ္စက နေပြည်တော် မှာ တာဝန်ရှိပါတယ်။ ပြီးရင် ကျနော်တို့က အခြေအနေ တခုပေါ်မှာ အထောက်အထားတွေကို တရုတ်ဘက်တွေကိုလည်း ပို့သွားမှာပါ။\nမေး။  ။ နိုင်ငံရေးအရ စီးပွားရေးအရ အပြင် ရခိုင်လူထုနဲ့ ပတ်သက်လာရင်ရော တရုတ်အပေါ် ULA/AA ရဲ့ မူဝါဒက ဘယ်လို ရှိပါသလဲ။\nဖြေ။  ။ တရုတ်ကတော့ အခုချိန်မှာ ကမ္ဘာ့ရဲ့ အင်အားကြီး နိုင်ငံတခုဖြစ်သွားပြီ။ အမေရိကန်ပြီးရင် တရုတ်ပဲ။ သူက အာရှ နိုင်ငံတခုလည်း ဖြစ်တယ်။ ကျနော်တို့နဲ့ နီးနီးနားနားနိုင်ငံကြီး တခုလည်း ဖြစ်တယ်။ သူ့ကို ကျနော်တို့ ပစ်ပယ်လို့ မရဘူး။ သူ့ရဲ့ တိုးတက်မှုတွေကို ကျနော်တို့ အတွက်လည်း အကျိုးရှိအောင် ကျနော်တို့က ဆက်စပ်ပြီးမှ ကိုယ့်လူမျိုးအတွက် ကြိုးစား သင့်တယ်။ ကျနော်တို့မှာ တရုတ်ဖြစ်စေ၊ တခြား အာရှနိုင်ငံတွေ အင်အားကြီးကြီးနဲ့ နိုင်ငံတွေက ကျနော်တို့ ပြည်သူ တွေကို မပစ်ပယ်ဘူးဆိုရင် ကျနော်တို့က အကုန်လုံးနဲ့ မိတ်ဖက် အနေနဲ့ဆက်ဆံရမှာပဲ။ ဘယ်သူ့ကိုမှ ဆန့်ကျင်စရာ အကြောင်း မရှိပါဘူး။ ရခိုင်လူမျိုးတွေအနေနဲ့ ကိုယ့်ထက် အင်အားကြီးတဲ့ နိုင်ငံတွေကို ဆန့်ကျင်မယ်ဆိုရင် ကျနော်တို့ပဲ နစ်နာမှာပေါ့။\nမေး။  ။ ပြည်တွင်းမှာ ငြိမ်းချမ်းရေး မရသေးခင် အခုလိုကာလမှာ အစိုးရဘက်က စီမံကိန်းကြီးတွေ အကောင်အထည် ဖော်ဖို့ ကြိုးစားနေတာကို ဘယ်လို မြင်လဲ။ လူထုအတွက်ရော အကျိုးအမြတ် ရှိမယ် ထင်လား။\nဖြေ။  ။ မတည်ငြိမ်တဲ့ ကာလမှာ အကောင်အထည်ဖော်တဲ့ စီမံကိန်းကတော့ အဲ့ဒီ့စီမံကိန်း အောင်မြင်ဖို့ အလားအလာ နည်းပါ တယ်။ တည်ငြိမ်မှု ရှိတဲ့နေရာမှာ အကောင်အထည်ဖော်မှပဲ ဒီစီမံကိန်းက အောင်မြင်မှာပါ။ ပြည်သူတွေ အတွက် ကလည်း အကျိုးက ရသင့်သလောက် ရမှာ မဟုတ်ဘူး။ သို့သော် သူတို့က အကောင်အထည်ဖော်နေတာကို ကျနော်တို့က မဖော်နဲ့ ဆိုလည်း သူတို့ကဖော်မှာပဲ ဆိုတော့ ဘာမှတော့ ဒီ့ထက်ပိုပြီး မှတ်ချက်တော့ မပေးပါဘူး။\nကျနော်တို့ ရခိုင်ပြည်သူတွေအနေနဲ့ ကိုယ့်ရဲ့ မွေးရာပါ အခွင့်အရေး၊ လူမျိုးရေးဆိုင်ရာ အခွင့်အရေး၊ နိုင်ငံရေး ဆိုင်ရာ အခွင့် အရေး၊ နိုင်ငံသား ဆိုင်ရာ အခွင့်အရေးကိုတောင် ဘာမှမရတာ ဒီစီမံကိန်းကနေ အမြတ်ထုတ်ဖို့ ဆိုတာကတော့ ကံကောင်း ရင် ရမယ်ပေါ့။ အဲ့ဒီလိုပဲ ပြောရမယ်။ ကျနော်တို့ရဲ့ မွေးရာပါ အခွင့်အရေး၊ နိုင်ငံသား အခွင့်အရေးတွေကို ပြန်ရဖို့ အတွက် တော်လှန်ရေးကို အောင်မြင်အောင် ဆင်နွှဲဖို့ပဲ ကျနော်ကတော့ ပြောလိုတယ်။ မဟုတ်ရင်တော့ ဘာမှ လည်း ရမှာ မဟုတ်ဘူး။ ကျနော်တို့က အသုံးချခံပြီး သွေးစုပ်ခံနေရမှာပဲ။\nမေး။  ။ နောက်တခုက အိန္ဒိယနဲ့ လုပ်နေတဲ့ ကုလားတန်စီမံကိန်းမှာ AA က စနစ်တကျကို လိုက်တိုက်ခိုက်ပြီး နှောင့်ယှက် နေတယ်လို့ အမြင်တွေရှိတယ်။ ဒါကရော ဟုတ်သလား။ ကုလားတန်စီမံကိန်း အပေါ် သဘောထားကိုရော ပြောပြပါဦး။\nဖြေ ။  ။ အိန္ဒိယ စီမံကိန်းလည်း ဒီအတိုင်းပဲ။ သူက ဒေသဖွံ့ဖြိုးရေး ဆိပ်ကမ်းစီမံကိန်း၊ ကားလမ်း စီမံကိန်းဖြစ်တယ်။ ဒီကိစ္စ ကိုလည်း ကျနော်တို့က ကြေညာချက်ထုတ်ပြီးမှ ကြိုဆိုဖူးတယ်။ ရှင်းရှင်းလင်းလင်းလည်းပြောတယ်။ အခုက မြန်မာအစိုးရ အနေနဲ့ ကျနော်တို့ကို တရုတ်နိုင်ငံက အထင်လွဲအောင် ဘယ်လိုလုပ်ရမလဲ၊ အိန္ဒိယနိုင်ငံက အထင်လွဲအောင် ဘယ်လိုလုပ်ရ မလဲ ထောင်ချောက်ထဲကို သွင်းတာပေါ့ဗျာ။ ရခိုင်ပြည်မှာ အရင်ကလုပ်ခဲ့တဲ့ စီမံကိန်းတွေက သူတို့ ရခိုင်ပြည်က ဘာဝယ်ချင်လဲ။ ရခိုင်က ဘာလုပ်ချင်လဲဆိုတာ ရခိုင်လူမျိုးကို ဂရုစိုက်စရာမလိုဘူး။ နေပြည်တော်နဲ့ အဆင်ပြေရင် ရခိုင်က ထောက်ခံခံ မခံခံ၊ ဗမာနဲ့ အဆင်ပြေရင် ရခိုင်ပြည်ဆိုတာ ကျွန်ပဲလေ။ ဝယ်ချင်ဝယ်၊ ရောင်းချင် ရောင်း၊ ခလုတ်တိုက်ချင်တိုက်ပေါ့ဗျာ။ အခုကတော့ ရခိုင်မှာ ULA ရှိတယ်။ ရခိုင်ပြည်မှာ အလုပ်လုပ်မယ်ဆိုရင် ULA နဲ့ တိုင်ပင်သင့်တယ်။ ULA ကို မရှိဘူးလို့ ယူဆရင်တော့ ULA က ရှိတယ်ဆိုတာကို ပြရမှာပဲ။ ဒါက အင်မတန် ရိုးစင်းတဲ့ အယူအဆပါ။ ရခိုင်ပြည်ကနေ သူတို့ စီမံကိန်းတခု လုပ်မယ်ဆိုရင် ကျနော်တို့ကို သူတို့ လူလိုသူလို အသိအမှတ်ပြုပြီးမှ ဆွေးနွေးရမယ်။ အခုက စီမံကိန်း လုပ်တယ်။ ကျနော်တို့က ထောက်ခံကြိုဆိုတယ်လို့ ကြေညာထားတယ်။\nအဲ့ဒီ့ဒေသမှာ ကျနော်တို့ စစ်ကြောင်းတွေ ရှိတယ်။ သွားသွားလာလာ ဆိုရင် သတင်းပို့ပါဆို သတင်းမပို့ဘူး။ သတင်း မပို့ ရင်တော့ ပို့အောင် ကျနော်တို့ လုပ်ရမှာပဲ။ ပြီးရင် ကျနော်တို့ စောစောက ပြောသလို ဘယ်စီမံကိန်းကို မဆို ကြိုဆိုတယ်။ ဒီစီမံကိန်းတွေဟာ ဒေသခံ ပြည်သူတွေ အတွက် အကျိုးရှိရမယ်။ အခုက အဲ့ဒီ့စီမံကိန်းလုပ်တာ ဆောက်လုပ်ရေးကို ဗမာပြည်က လူတွေပဲ အကုန်လုံး ယူထားတယ်။ လောင်စာဆီ ရောင်းဝယ်ခွင့်၊ ပို့ဆောင်ရေး ကုမ္ပဏီ၊ အကုန်လုံး ယူထား တယ်။ ဒေသခံတွေ ဘာမှမရဘူး။ ပြီးရင် အဲ့ဒီ့ပစ္စည်းတွေကို ပို့ဆောင်တဲ့အချိန်မှာ သူက ရေတပ်သင်္ဘောကြီးတွေ အခြံအရံ နဲ့ စစ်သင်္ဘောအုပ်စုလို စစ်ကြောင်း ချီတက်သလို ချီတက်လာတော့ အဲ့ဒီ့သင်္ဘောတွေကို ကျနော်တို့က ဒုံးနဲ့ ပြန်ပစ်ပြီပေါ့။ ဒါကတော့ သဘာဝ ကျတယ်လေ။ သူတို့ လာချင်တယ်ဆိုရင် ကျနော်တို့ကို သတင်းပို့၊ စစ်ကြောင်းပုံစံမျိုးနဲ့ မလာနဲ့။ အဲ့ဒီ့ ဒေသမှာ ဘယ်သူတွေ သွားလာတယ်။ ဘယ်ကိစ္စနဲ့ သွားလာတယ် ဆိုတာ တိုက်ပွဲကြားထဲမှာ သူတို့က သတင်းမပို့ရင် ကျနော်တို့ကတော့ လုံခြုံရေးအတွက် လုပ်သင့် လုပ်ထိုက်တာကို လုပ်တာပဲ။ ဒါဟာ အိန္ဒိယမို့လို့ ဘယ်နိုင်ငံမို့လို့ ဆိုပြီး ဆန့်ကျင်တာ မဟုတ်ဘူး။\nအခု ၂၀၂၀ အစောပိုင်းကို ရောက်ပြီ။ ကျနော်တို့ အိန္ဒိယသံရုံးကိုရော သူနဲ့ အလုပ်လုပ်နေတဲ့ ကုမ္ပဏီတွေကိုရော ကျနော် တို့က အခု စာပို့ဖို့ လုပ်နေတယ်။ ခင်ဗျားတို့ အလုပ်ကို ခင်ဗျားတို့ လုပ်လို့ ရတယ်။ ဒါပေမယ့် ဘာလုပ်လဲ ဆိုတာကိုတော့ ကျနော်တို့ကို အသိပေးရမယ်။ ပြီးရင် စစ်ဆင်ရေးပုံစံနဲ့ သွားလာမှုတွေကို ရှောင်ရှားပြီးမှ စီမံကိန်းဆိုရင် စီမံကိန်း ပုံစံမျိုးနဲ့ သွားလာရမယ်။ ပြီးရင် နောက်တခု ပြောချင်တာ အဲ့ဒီ့ဒေသမှာ စီမံကိန်းနဲ့ စီးပွားရှာတဲ့ လူတွေလည်း ကျနော်တို့ ULA ကို အခွန်ဆောင်ရမယ်။ မဆောင်လို့ မရဘူး။ မဆောင်ရင် ပေးလုပ်မှာ မဟုတ်ဘူး။ ဒါကျနော်တို့ အရှင်းဆုံးပြောတာ။ ကျနော် တို့ Arakan Government ကိုတော့ မထူထောင်သေးဘူး။ ဒါပေမယ့် ရက္ခိုင် ပြည်သူ့အာဏာပိုင် အဖွဲ့ကိုတော့ ထူထောင် တော့မယ်။ အဲ့ဒီလိုဆိုရင် ဒီဒေသမှာ အလုပ်လုပ်ရင် ကျနော်တို့က သူ့ရဲ့စည်းကမ်းတွေကို ကြီးကြပ်မယ်။ သူ့ရဲ့ ဝင်ငွေတွေကို ကျနော်တို့ စိစစ်မယ်။ ပြီးရင် ကျနော်တို့ ပြည်သူအတွက် အကျိုးရှိမရှိကို စိစစ်ပြီး အကုန်လုံးကို အကူအညီပေးမယ်။\nကျနော်တို့နဲ့ ပူးပေါင်းဆောင်ရွက်တဲ့ ဘယ်အဖွဲ့အစည်း၊ ဘယ်နိုင်ငံကိုမဆို ကျနော်တို့က အကုန်လုံးကို ပြန်ပြီး အကူအညီ ပေးမယ်။ ဒီစနစ်တွေကို ကျနော်တို့ မကြာခင် စတင်တော့မှာ ဖြစ်ပါတယ်။ လကိုတော့ ကျနော်တို့ အတိအကျ မပြောလိုဘူး။ ဒါပေမယ့် ကျနော်တို့ ဒီ၂၀၂၀ မှာ စမယ်။\nမေး။  ။ ဒါဆို ရခိုင်မှာ ရှိတဲ့ စီးပွားရေး လုပ်ငန်းတွေကို အကုန်ကောက်မယ့် သဘောလား။\nဖြေ။  ။ ရခိုင်မှာ စီးပွားရေး လုပ်ငန်းတွေ အများစုက မအောင်မြင်ဘူး။ ဒါပေမယ့် လည်ပတ်တဲ့ လုပ်ငန်းတွေ အကုန်လုံးကို တော့ စိစစ်ပြီးတော့မှ ကျနော်တို့ ဖြည်းဖြည်းချင်း လုပ်သွားမယ်။ တချို့လုပ်ငန်းတွေဆိုရင် မအောင်မြင်တဲ့ အချိန်မှာ ဖိအား တွေရှိရင် သူ့လုပ်ငန်းက ဘယ်လိုမှ မထနိုင်ဘူး ဖြစ်သွားမယ်။ ဒါ့ကြောင့် ကျနော်တို့က ဒီကိစ္စတွေအပေါ်မှာလည်း စဉ်းစား သွားမှာ ဖြစ်တယ်။\nမေး။  ။ တခြားတိုင်းရင်းသား လက်နက်ကိုင်တပ်ဖွဲ့တွေက အခွန်ဆိုပြီး ကောက်တာဆိုရင် လမ်းပေါ်မှာ ခရီးသွားသူကို လည်း ကောက်တယ်။ ကားတွေလည်း ကောက်တယ်။ လမ်းပေါ်က ခေါက်ဆွဲဆိုင်ကအစ နှစ်စဉ် အကောက်ခံရတယ်။ တည်းခိုခန်း သေးသေးလေးက အစပေါ့။ AA ရော ဒီလိုပဲ လုပ်မှာလား။\nဖြေ။  ။ ကျနော်တို့ ULA အနေနဲ့ကတော့ အဲ့ဒီပုံစံ မရှိပါဘူး။ ကျနော်တို့က စီမံကိန်းတွေ တခြားလုပ်ငန်းတွေကိုပဲ အဓိက ထားမယ်။ လက်လုပ်လက်စား ပြည်သူတွေအတွက် ဆိုရင်တော့ ဒါက နစ်နာတာပေါ့။ ကျနော်တို့ ရခိုင်ပြည်မှာ ရေလုပ်ငန်း တွေ ရှိမယ်။ တခြားလုပ်ငန်းတွေ ရှိမယ်။ လက်လုပ်လက်စား အဆင့် မဟုတ်ဘဲနဲ့ စီးပွားရေးလုပ်ငန်းတွေပေါ့။ နောက်တခု ကလည်း ငွေကြေးအားဖြင့် အလွန်တရာ ကျနော်တို့ များများစားစား ကောက်မှာ မဟုတ်ဘူး။ အဓိကကတော့ ရက္ခိုင် ပြည်သူ့ တော်လှန်ရေး အာဏာကို အသိအမှတ်ပြုမှုကို အဓိက ဦးစားပေးမှာပဲ ဖြစ်တယ်။\nမေး။  ။ ကောက်ခံမယ့် နှုန်းထားတွေက ULA/AA ဘက်က သတ်မှတ်မှာပေါ့။\nဖြေ။  ။ ဟုတ်တယ်။ သူတို့အတွက် ဝန်ထုပ်ဝန်ပိုး မဖြစ်နိုင်တဲ့ အပြန်အလှန် အသိအမှတ်ပြုမှုပေါ့ဗျာ။\nမေး။  ။ စီးပွားရေး လုပ်ကိုင်သူတွေပဲလား။ ရဲစခန်းတွေ အစိုးရဝန်ထမ်းတွေ လွှတ်တော် အမတ်တွေကိုရော ကောက်မှာ လား။ စာရင်းထဲမှာ ပါလား။\nဖြေ။  ။ အဲ့ဒါတွေကိုလည်း ကျနော်တို့ စဉ်းစားနေတယ်။ အဓိကကတော့ ကျနော်တို့ ဘယ်အစိုးရ လက်နက်ကိုင် အဖွဲ့ပဲ ဖြစ်ဖြစ် ကျနော်တို့ ရခိုင်ပြည်မှာ ရက္ခိုင့်တပ်မတော်၊ ရက္ခိုင် အမျိုးသား အဖွဲ့ချုပ်ရဲ့ သြဇာကို ကျနော်တို့က တည်ဆောက်ဖို့ ကြိုးစားသွားမှာပဲ။ နည်းသည်များသည်တော့ မဆိုင်ဘူး။ (လွှတ်တော် အမတ်တွေ အစိုးရအဖွဲ့ဝင်တွေ အတွက်ကတော့) စဉ်းစားချက်တွေတော့ ရှိနေတယ်။ ဒါပေမယ့် ဖြစ်ဖို့ မဖြစ်ဖို့ကျတော့ မဆုံးဖြတ်ရသေးဘူး။\nမေး။  ။ အခွန်ငွေကြေး ပေးဆောင်ရမယ့် နှုန်းထားနဲ့ စနစ်တွေကို အကုန်လုံး Public သိအောင် ထုတ်ပြန်ဖို့ ရှိမလား။ ဒါမှ မဟုတ် ပေးဆောင်ရမယ့် လုပ်ငန်းတွေကိုပဲ သီးသန့်ပြောမှာလား။\nဖြေ။  ။ အဲ့ဒါကတော့ ကျနော်တို့ စီမံကိန်းအလိုက် တခုချင်းစီလုပ်ရမှာ ဖြစ်ပါတယ်။ ရခိုင်ဒေသက စီးပွားရေး အရ အရမ်း ကြီး ဖွံံ့ဖြိုးနေတဲ့ ဒေသ မဟုတ်ဘူးဆိုတော့ ကျနော်တို့ တခုချင်းစီအလိုက်ကို လုပ်ငန်း မထိခိုက်အောင်တော့ လုပ်သွားပါ မယ်။ ဘယ်လုပ်ငန်းလောက်ကနေ စပါမယ်ဆိုတာကိုတော့ အတိကျ မပြောသေးပါဘူး။ သူတို့လုပ်ငန်း မရပ်တန့်သွား အောင်တော့ လုပ်ပါမယ်။ ကျနော်တု့ိ ဖြစ်ချင်တဲ့ သဘောထားကိုလည်း အောင်မြင်အောင်ဆိုတဲ့ အခြေအနေမှာ လုပ်ပါ မယ်။ ကျနော်တို့ ဒီနေ့ထိတော့ ရခိုင်ပြည်မှာ အခွန်ကောက်တယ်ဆိုတဲ့ ပုံစံမျိုးနဲ့ တခါမှ မကောက်သေးဘူး။ ပြည်သူတွေရဲ့ အသိ တရားနဲ့ အကုန်လုံး အဆင်ပြေတယ်။ အဲ့ဒါကြောင့် အခြေခံ လူထုဆီကနေ ဘယ်အိမ်က ဘယ်လောက် ဘယ်ရွာက ဘယ်လောက် ဆိုတာမျိုး တခါမှ မရှိဘူး။ မရှိသေးဘူး။ အခုလည်း အခွန်ကောက်ဖို့အတွက် ပြောတာက ဒေသတွင်း စီမံ ကိန်းတွေ အကျိုးအမြတ် ကောင်းတဲ့ လုပ်ငန်းတွေကိုပဲ အဓိက ပထမအဆင့်မှာ ပစ်မှတ် ထားထားပါတယ်။\nမေး။  ။ တကယ်လို့ မပေးဘူးဆိုရင်ရော ဘာဖြစ်နိုင်မလဲ။\nဖြေ။  ။ မပေးရင် အစိုးရတခုကို အခွန်မဆောင်ရင် ဘယ်လို အရေးယူသလဲပေါ့။ မဆောင်ရင် တရားမဝင် ကုမ္ပဏီ ဖြစ်သွား မှာပေါ့။ ဖျက်သိမ်းခံရမှာပေါ့။\nမေး။  ။ မြောက်ပိုင်းမဟာမိတ် တပ်ဖွဲ့တွေကို တရုတ်နဲ့ ပတ်သက်ရင် ဝေဖန်မှု များတယ်။ တရုတ်ကို မလွန်ဆန်နိုင်ဘူး။ တရုတ်က တိုက်ပွဲရပ်ဆို ရပ်ရတယ်ပေါ့။ ဒီ့အပြင် ပြီးခဲ့တဲ့ ပြင်ဦးလွင်ကနေ ရှမ်းမြောက် မြို့ပေါ်တွေကို ဝင်တိုက်တာက တရုတ်နဲ့နေပြည်တော် စီမံကိန်းတွေဆွေးနွေးမှုမှာ စီမံကိန်း အရွယ်အစားတွေ လျှော့ချခံရလို့ စည်းမျဉ်းတွေ ကျပ်မတ်လို့ တရုတ်အနေနဲ့တဖက်လှည့်နဲ့တိုက်ခိုင်းတာလို့ ဝေဖန်ကြသူတွေလည်း ရှိတယ်။ ဒီအပေါ် ဘယ်လို တုံ့ပြန်ချက် ရှိပါသလဲ။\nဖြေ။  ။ တရုတ်က နိုင်ငံကြီးတခုပဲ။ သူက နေပြည်တော်နဲ့ စီမံကိန်းကို မအောင်မြင်လို့ ကျနော်တို့ သူပုန်အဖွဲ့ သေးသေး လေးကို မီးဆွစရာ မလိုအပ်ပါဘူး။ ပြီးရင် ကျနော်တို့က အဲ့ဒီလောက်ထိ သူတို့ မွေးထားတဲ့ ခွေးလို ခိုင်းပြီးမှ လိုက်ကိုက် နေတာ မဟုတ်ပါဘူး။ ကျနော်တို့က ကျနော်တို့ ရပ်တည်ချက်နဲ့ မေမြို့ထိ ဝင်တိုက်တယ်ဆိုတာ ရခိုင်ဘက်မှာ ရက္ခိုင် တပ်တော်ကို စစ်ရေးဖိအားပေးတဲ့ အချိန်မှာ မဟာမိတ်ပီပီ ကျနော်တို့ မဟာမိတ်တွေက လုပ်သင့်တဲ့ အလုပ်ကို လုပ်တာပဲ။ မြန်မာပြည်ထဲမှာ တချို့ရှိတယ်။ တရုတ်ကို အကန်မြင်နေတာ ရှိတယ်။ မြန်မာ့တပ်မတော်ထဲမှာလည်း တရုတ်မုန်းတီးရေး သမားတွေ ရှိတယ်။ သူတို့က တိုင်းရင်းသားကိစ္စတွေ ဖြစ်လာရင် တရုတ်ကို အမြဲတမ်း အပြစ်တင်တယ်။ တရုတ်က ကူညီ နေတယ် ဘာညာပေါ့။ တရုတ်ကသာ ကျနော်တို့ကို ကူညီရင် ကျနော်တို့ ချပစ်လိုက်တာ ကြာပြီ။ တရုတ်က မကူညီလို့။ ကူညီတယ်ဆိုရင် ခင်ဗျားတို့ ဒီလိုအနေအထား မနေနိုင်ပါဘူးလို့၊ သဘော ပြောတာပါ။\nတခါတလေတော့ဗျာ၊ တရုတ်က သူ့နယ်စပ်၊ သူ့နယ်နိမိတ်မှာ တည်ငြိမ်ဖို့အတွက် ကျနော်တို့ကို ဖိအားပေးတာ ရှိပါတယ်။ မှန်ပါတယ်ဒါက။ ကျနော်တို့ကတော့ ကိုယ့်အိမ်ထဲမှာ မြန်မာစစ်တပ်နဲ့ ရန်သူလို ဖြစ်နေတယ်။ ကိုယ့်ထက် အဆမတန်  အင်အားကြီးတဲ့ အိမ်နီးချင်းကို အဆင်ပြေအောင် အခြေအနေအရ ဆက်ဆံရတာ ရှိတာလည်း မှန်ပါတယ်။ ကျနော်တို့ မငြင်းပါဘူး။ မြန်မာနိုင်ငံရေး အဝန်းအဝိုင်းက လူတွေ ဝေဖန်နေကြသလို စာချုပ်တွေ စီမံကိန်းတွေကြောင့် သူတို့ တိုက်ခိုင်း လို့ တိုက်တယ်ဆိုတာမျိုးက မမှန်ပါဘူး။ ကျနော်တို့ တိုက်စရာရှိလို့ တိုက်တာပါ။ ပြီးရင် နိုင်ငံရေး၊ တော်လှန်ရေး လုပ်တယ် ဆိုတာ တချို့နေရာတွေမှာ သည်းခံရတာတွေ ရှိတယ်။ စိတ်ရှည်ရတာတွေ ရှိတယ်။ ဒါပေမယ့် ကျနော်တို့ကတော့ ကျနော် တို့ လူမျိုးတွေရဲ့အကျိုးစီးပွားကို ဦးထိပ်ထားပြီး တော်လှန်ရေးဝင်နေတဲ့ အဖွဲ့အစည်းတွေ ဖြစ်တယ်။ သူတို့ ထင်သလို သူများနိုင်ငံရဲ့ မွေးထားတဲ့သူတွေ မဟုတ်ပါဘူး။\nတရုတ်နိုင်ငံရဲ့ အမှီအခိုကိုယူရတာတော့ ဒေါ်အောင်ဆန်းစုကြည်လည်း တရုတ်ကို အားကိုးရတာပဲ။ သူ ICJ (အပြည်ပြည် ဆိုင်ရာ တရားရုံး) ကို မသွားခင်မှာတောင် တရုတ်ဝန်ကြီးဆီမှာ တွေ့ရတာပဲ။ တရုတ်နိုင်ငံနဲ့ ဆက်ဆံနေတဲ့ နိုင်ငံတွေ နိုင်ငံ ပေါင်း ၁၀၀ ကျော် ၂၀၀ လောက်ကလည်း တရုတ်နိုင်ငံရဲ့ အမှီအခိုကို ယူနေရတာပဲ။ ကျနော်တို့ ၃ ဖွဲ့၊ ၄ ဖွဲ့ကိုမှ တရုတ် သြဇာခံလို့ ပြောတာကတော့ တရားမမျှတပါဘူး။\nမေး။  ။ တရုတ်အနေနဲ့ သူ့စီမံကိန်းတွေ လုပ်မယ့်နေရာမှာ ပဋိပက္ခမဖြစ်ဖို့ AA ထိပ်ပိုင်း ခေါင်းဆောင်တွေကို ပြောဆိုတာ ရှိပါသလား။\nဖြေ။  ။ ဟုတ်ပါတယ်။ သူတို့ တွေ့ဆုံတိုင်း ပြောဖြစ်ပါတယ်။ သူတို့ရဲ့ စီမံကိန်းတွေ ရှိတယ်။ ခင်ဗျားတို့ အဲ့ဒါတွေကို တတ်နိုင် သမျှ အဲ့ဒီနေရာတွေ တိုက်ပွဲတွေ မဖြစ်အောင်ဆိုပြီး သူတို့ပြောပါတယ်။ မှန်ပါတယ်။\nမေး။  ။ ဒီတော့ ဗိုလ်ချုပ်တို့ဘက်က သူတို့ပြောတဲ့ နေရာတွေကို ရှောင်ကွင်းဖို့ အောက်ခြေတွေကို ညွှန်ကြားထားတာလား။\nဖြေ။  ။ အေးပေါ့ဗျာ။ ဒါက နားလည်မှုဆိုတာ အဲ့ဒါကို ပြောတာပေါ့။ အပြန်အလှန် နားလည်မှုဆိုတာ ဆွေးနွေးလို့ ရတယ်။ ဘယ်ကိစ္စမဆိုပေါ့။ တရုတ်မှရယ်တော့ မဟုတ်ပါဘူး။ တကယ်လို့ မြန်မာနိုင်ငံထဲက ပုဂ္ဂလိက ဖြစ်ဖြစ် လူပုဂ္ဂိုလ် တယောက် ချင်းစီ ဖြစ်ဖြစ် ကျနော်တို့က ဒီလို အခက်အခဲမျိုးရှိပါတယ်။ ဒီနေရာမှာ ဒီလိုမျိုး ကျနော်တို့ကို ကူညီပေးပါလို့ ပြောဆိုလာရင် ကျနော်တို့က ကူညီပေးရမှာပါ။\nမေး။  ။ ဒီလို အပြန်အလှန် နားလည်မှုနဲ့ အကူအညီယူတဲ့အပေါ် တရုတ်ဘက်က AA ကို ငွေကြေး၊ လက်နက်ပိုင်းမှာ ပြန် ကူညီပေးတာ၊ အပေးအယူမျိုး ရှိပါသလား။\nဖြေ။  ။ မရှိပါဘူး။ တရုတ်နိုင်ငံက ၁၉၈၀ လောက်ကတည်းက သူ့ရဲ့ မူဝါဒက အပြောင်းအလဲ ဖြစ်သွားပြီ။ သူ့ လမ်းကြောင်းမှာ သူလျှောက်နေတာပါ။ ကျနော် စောစောက ပြောခဲ့သလိုမျိုး တရုတ်ကသာ ငွေကြေးလက်နက် ကူညီမယ် ဆိုရင် ကျနော်တို့ ဒီထက်အများကြီး ပြောင်းလဲသွားပြီ။ ကျနော်တို့က ပူးပေါင်းဆောင်ရွက်တယ် ဆိုတာ ဒီလိုမျိုး ရှိတယ် လေ။ ကျနော်တို့က နိုင်ငံရေး ရည်မှန်းချက်နဲ့ တိုက်ပွဲဝင်နေတာ။ သူနဲ့ဆက်ဆံရေး ကောင်းမွန်တယ်၊ သူနဲ့ ပူးပေါင်း ဆောင်ရွက် နိုင်တယ်၊ သူ့ဘက်က အသိအမှတ်ပြုမှုတွေကို ကျနော်တို့က ရတယ်ဆိုရင် ကျနော်တို့ အဖွဲ့ အစည်းတွေရဲ့ တရား ဝင်မှုက ပိုပြီးတော့ ခရီးရောက်တယ်။ အဲ့ဒါတွေက ငွေကြေးတွေနဲ့ မဆိုင်သေးဘူး။ သူ့ရဲ့ နိုင်ငံရေး အသိအမှတ်ပြုမှုနဲ့ တရား ဝင်မှုတွေမှာ ကျနော်တို့တွေက ဒါတွေကို ထည့်သွင်း စဉ်းစားရမှာ ဖြစ်ပါတယ်။ တရုတ်ဆိုတာ ကမ္ဘာပေါ်မှာ ဒုတိယ အင်အား အကြီးဆုံး တိုင်းပြည်၊ သူ့အစိုးရက ကျနော်တို့ကို အကူအညီ တောင်းတယ် ဆိုကတည်းက ကျနော်တို့မှာ တစုံတရာ အသိအမှတ် ပြုမှုနဲ့ တန်ဖိုးထားမှုဆိုတာကို အလိုလို ရလိုက်ပြီးသား ဖြစ်တယ်လို့ ကျနော်တို့က ယူဆတယ်။\nမေး။  ။ နိုဝင်ဘာမှာ ဗိုလ်ချုပ်ရဲ့ မဟာမိတ် TNLA (တအန်း အမျိုးသား လွတ်မြောက်ရေး တပ်မတော်) ဆီက တရုတ် ထုတ် လေယာဉ်ပစ် ဒုံးကျည် တလက်ကို တပ်မတော်က ရသွားတာ၊ အဲ့ဒါတွေက ဘယ်ကရတာလဲ။ တပ်မတော်ကလည်း တရုတ် လက်နက် ဆိုပြီး ပြောနေတယ်။  “ဝ” ဆီကနေ ရတာလား။ ဘယ်ကနေ ဘယ်လို ရလဲ။\nဖြေ။  ။ အဲ့ဒါတွေကတော့ ကျနော်တို့ ပြောလို့ မဖြစ်ဘူး။ တရုတ်အစိုးရက ပေးတာတော့ မဟုတ်ပါဘူး။ တော်လှန်ရေး အဖွဲ့ အစည်းတွေ ဆိုတာကတော့ တော်လှန်ရေးစစ်ပွဲဆိုတာ သူက နည်းလမ်းမျိုးစုံနဲ့ ကိုယ်လိုချင်တာကို ရအောင်တော့ ကြိုးစား မှာပဲ။ စည်းမျဉ်းတချို့ဆိုလည်း သူပုန်ကတော့ ချိုးဖောက်သင့်ရင် ချိုးဖောက်ပြီးတော့ ကိုယ့်ရည်မှန်းချက်ကို အောင်မြင် အောင် ကြိုးစားရမှာပဲ။ ဒီအချိန်မှာ တရုတ်လက်နက်ကိုင်ထားလို့ တရုတ်ကကူညီတယ်လို့တော့ ပြောလို့ မရပါဘူး။ တရုတ် လက်နက်ကို တကမ္ဘာလုံးက ကိုင်နေတာပဲ။ ကျနော်တို့ကို ဒီအချိန်မှာ မြောက်ကိုရီးယားက လက်နက်ပေးရင်လည်း ကျနော် တို့ ကိုင်မှာပဲ။\nဥပမာ ကျနော်တို့ ရက္ခိုင့်တပ်တော်ဆိုရင် လက်နက်ဖွဲ့စည်းပုံ တော်တော်လေး ကောင်းတယ်။ ကျနော်တို့ ရုရှားလက်နက် ရော အမေရိကန်လက်နက်ရော ကျနော်တို့ ကိုင်တယ်။ ရုရှားလက်နက် ကိုင်ထားလို့ ကျနော်တို့ကို ရုရှားက ထောက်ပံ့တယ် လို့တော့ တိုက်ရိုက် ပြောလို့ မရဘူး။ လက်နက် မှောင်ခိုဈေးကွက်ဆိုတာ တကမ္ဘာလုံးမှာ ရှိတယ်။ ကိုယ်ပိုက်ဆံပေးရင် ပေးသလို ရှာလို့ရတယ်။ ပိုက်ဆံ မပေးနိုင်ရင်လည်း တခြားကိုယ့်မှာ ဘာရှိလဲ။ ရွှေရှိလား။ သတ္တုတွေ ရှိလား။ ဒါမျိုးကတော့ တခုခုနဲ့ မရရအောင် ရရှိအောင် ကြိုးစားရတာပဲ။ ဒါတော်လှန်ရေး သဘောသဘာဝ ဖြစ်ပါတယ်။ လေယာဉ်ပစ် လက်နက် ဆိုတာလည်း မှောင်ခိုဈေးကွက်မှာ ပုံစံအမျိုးမျိုးနဲ့ ရရှိအောင် လုပ်လို့ ရပါတယ်။ သူ့ရဲ့ ကြံရည်ဖန်ရည် ထိုးဖောက်နိုင်မှု စွမ်းရည် ပေါ်မှာပဲ မူတည်ပါတယ်။\nမေး။  ။ AA မှာရော လေယာဉ်ပစ်ဒုံးတွေ အဆင့်မြင့်လက်နက်တွေ တော်တော်များ ပိုင်ဆိုင်ထားပြီလား။\nဖြေ။  ။ ကျနော်တို့တော့ လေယာဉ်ပစ်လက်နက်တွေ တော်တော်လေးပိုင်ဆိုင်ဖို့အတွက် အရမ်းကြိုးစားနေတယ်။ လေယာဉ် ပစ် လက်နက်တွေကို ပခုံးထမ်းအဆင့် မဟုတ်ဘဲနဲ့ မြေပြင်ကနေ ပစ်နိုင်တာတွေလည်း နံပါတ် ၁ ဦးစားပေးပဲ။ ဘာဖြစ်လို့လဲ ဆိုတော့ လေယာဉ်ပစ် လက်နက်တွေရခဲ့ပြီ ဆိုရင် တိုက်ပွဲက အဖြေထွက်သွားပြီ။ မြေပြင်မှာဆိုရင် သူ့ရဲ့ Morale (စိတ်ဓာတ်ပိုင်းဆိုင်ရာ) အပိုင်းတွေကို ကျနော်တို့ ရိုက်ချိုးနိုင်တယ်။ သူတို့ တော်တော်လေးကို အနေအထား တည်ငြိမ်အောင် ထိန်းထားနိုင်တယ်။ အပေါ်က မလာဘူးဆိုရင် သူလည်း ပြေးပြီ။ အများကြီးပေါ့ဗျာ။ သူ့ရဲ့ Game Changer ပေ့ါဗျာ။ အဲ့ဒါကို ရရှိဖို့ ကျနော်တို့ အများကြီး ရရှိဖို့ ကြိုးစားရမယ်။ ကျနော်တို့မှာ ရှိလား မရှိဘူးလားတော့ ကျနော် မပြောလိုဘူး။ ဒါပေမယ့် ၂၀၂၀ တိုက်ပွဲတွေရဲ့ ဖြစ်စဉ်တွေကို ဆက်လက် ရှုစားတော်မူပါ ပေါ့ဗျာ။\nမေး။  ။ မှောင်ခို ဈေးကွက်ကနေ မြောက်ပိုင်း မဟာမိတ်တွေ ဈေးကြီးကြီးပေးပြီး ဝယ်နေတဲ့ လက်နက်တွေက တကယ် ရော အရည်အသွေး ကောင်းတာမျိုး အပြည့်အမီ ရသလား။\nဖြေ။  ။ မှောင်ခိုဈေးကွက်ဆိုတော့ အလိမ်အညာတွေလည်း ရှိပါတယ်။ ခံရတာတွေလည်း ရှိတာပေါ့ဗျာ။ နှမြောတာပေါ့ဗျာ။ ဒါပေမယ့်လည်း ဒါက မတတ်နိုင်ဘူးလေ။\nမေး။  ။ နိုင်ငံရေးပိုင်းကို ပြန်မေးချင်ပါတယ်။ အခုဆိုရင် အစိုးရနဲ့တပ်မတော်က နိုင်ငံတကာ မျက်နှာစာမှာ ရင်ဆိုင်နေရတဲ့ ICJ ကိစ္စတွေနဲ့ အလုပ်က ရှုပ်နေပြီ။ ဒီတော့ ပြည်တွင်းက ငြိမ်းချမ်းရေး၊ ဖွဲ့စည်းပုံ ပြင်ဆင်ရေးမျိုးတွေကို ဒီအစိုးရ သက်တမ်း ကျန်တဲ့ကာလမှာ ဘယ်လောက် လုပ်နိုင်မယ်လို့မြင်လဲ။\nဖြေ။  ။ ငြိမ်းချမ်းရေး ဖြစ်စဉ်နဲ့ ပတ်သက်ပြီး NLD အစိုးရမှာ အချိန်က မကျန်တော့ဘူး။ ဒီကြားထဲမှာ ICJ ကိစ္စကလည်း ပေါ်လာပြီဆိုတော့ မြန်မာ့တပ်မတော်အနေနဲ့ရော အစိုးရ အနေနဲ့ရော တော်တော်လေး အလုပ်ရှုပ်သွားပြီ။ ဒါ့ကြောင့် ငြိမ်းချမ်းရေး လုပ်ငန်းစဉ်နဲ့ ပတ်သက်ရင် မလွယ်တော့ဘူး ထင်တယ်။ အခြေခံဥပဒေ ပြင်ဆင်ရေးဆိုတဲ့ ကိစ္စကတော့ NLD ပါတီရဲ့ လာမယ့် ရွေးကောက်ပွဲ အောင်နိုင်ရေးနဲ့လည်း အချိုးကျနေတယ်။ နောက် ICJ မှာ NLD ဒေါ်အောင်ဆန်းစုကြည် က ရှေ့ကထွက်ပြီး ရင်ဆိုင်တဲ့ အနေအထားပေါ်မှာ နိုင်ငံရေးအရဖြစ်ဖြစ် လွှတ်တော်ထဲမှာဖြစ်ဖြစ် ဒါအသာစီး နည်းနည်း တော့ ရှိတာပေါ့။ မြန်မာ့တပ်မတော်က သူတယောက်တည်းဆို ရင်မဆိုင်ရဲပါဘူး။ ရင်ဆိုင်ရဲတဲ့ လူကတော့ အသာစီးရတာ ပေါ့။ သူက စကားက အမျိုးမျိုး ထွက်တယ်လေ။ ဥပဒေ ပြင်ဖို့ အချိန်မလုံလောက်တော့ဘူးလို့ ပြောလိုက်တယ်။ ပြီးမှ ICJ ကိစ္စကို ရှေ့ကနေ ခွပ်ဒေါင်းကြီးက တက်ခုတ်တယ် ဆိုတော့ ခဏနေရင် လွှတ်တော်ဥက္ကဋ္ဌက ရအောင်ပြင်မယ်ဆိုတဲ့ အသံက ပြန် ထွက် လာလိမ့်မယ်။ သူက အခြေခံ ဥပဒေကို ပြင်နိုင်လိုက်ရင် ရွေးကောက်ပွဲမှာ ပြောဆိုလို့ ရသွားပြီ။ ဒါ့ကြောင့် ခြေဥပြင်ဆင် ရေးက အနည်းအကျဉ်းလောက် ရှေ့ကို ရောက်ချင် ရောက်မယ်။ ရောက်လာရင်တော့ လွှတ်တော် ထဲက ဆူညံဆူညံတွေတော့ အများကြီး ကြားရဦးမှာပဲ။ သို့သော် လက်ရှိ ၂၀၂၀ နဲ့ ဒီရွေးကောက်ပွဲ ကြားထဲမှာတော့  မြန်မာ နိုင်ငံရဲ့ နိုင်ငံရေး အခြေအနေ က အပြောင်းအလဲတွေ အကျပ်အတည်းတွေတော့ မြင်ရနိုင်တယ်။ တိုးတက်မှုကို တော့ မြင်ရဖို့ မလွယ်ဘူးလို့ ကျနော် သုံးသပ် ပါတယ်။\nမေး။  ။ အထက်မှာ ဗိုလ်ချုပ် ပြောဆိုချက်တွေ အရဆို လာမယ့် ၂၀၂၀ မှာ ရခိုင်ပြည်နယ်မှာရော ပဋိပက္ခက ပိုကြီးလာမယ့် သဘောပဲ ရှိနေတာလား။\nဖြေ။  ။ ရခိုင်ပြည်မှာ ပဋိပက္ခကြီးမယ်၊ မကြီးဘူးဆိုတာ မြန်မာစစ်တပ်ရဲ့ အခက်အခဲနဲ့လည်း ဆိုင်တယ်။ သူတို့က နိုင်ငံ တကာ မျက်နှာစာမှာ လူမျိုးတုံး သတ်ဖြတ်မှုတွေနဲ့ အမှုစွဲခံနေရတာတောင်မှ စစ်ရာဇဝတ်မှုတွေကို ထပ်ပြီး ရခိုင် ပြည်သူ တွေ အပေါ်မှာ ကျူးလွန်နေတယ်။ အခုရုံးတင်နေပြီ။ ရုံးတင်နေလည်း လုပ်ရပ်တွေက ရပ်မသွားဘူး။ ရုံးတင်ပြီး နောက်ပိုင်း မှာ ဘာတွေဆက်ဖြစ်လာမလဲ ဆိုတဲ့အပေါ်မှာ အပြောင်းအလဲ လုပ်မယ်ဆိုရင်တော့ သဘောက အပြောင်းအလဲဆိုတာ ပြည်တွင်းမှာ သေချာအောင် ထိန်းပြီး စစ်ပွဲတွေကို ထိန်းပြီးမှ လုပ်ရမယ်ဆို တည်ငြိမ်မှု နည်းနည်းပါးပါး ရနိုင်မယ်။ ဒါမှ မဟုတ် သူကဆက်ပြီး မထူးတော့ဘူး မိုက်မယ်ဆိုရင်တော့ အခြေအနေက ပိုဆိုးမယ်။ အဲ့ဒီလိုတော့ ရှိပါတယ်။ ၂၀၂၀ မှာ  ရခိုင်ဘက်က ရွေးကောက်ပွဲကိစ္စတွေလည်း ကျနော်တို့ စဉ်းစားနေတာတွေတော့ ရှိပါတယ်။\nမေး။  ။ ရွေးကောက်ပွဲကရော ၂၀၂၀ ရခိုင်မှာ ကျင်းပနိုင်မလား။ ဘယ်လိုအခြေအနေတွေ ရှိနိုင်မလဲ။ အခက်အခဲဖြစ်နိုင် မယ့် နေရာတွေ တွက်ဆထားတာ ရှိပါသလား။\nဖြေ။  ။ ကျနော်တို့ကတော့ ကျနော်တို့ကိုလာပြီး ညှိနှိုင်းမယ်ဆိုရင် သဘောက ပြည်သူတွေကလည်း ရွေးကောက်ပွဲကို ဖြစ်စေချင်တယ်။ အစိုးရကလည်း ဖြစ်စေချင်တယ်ဆိုရင် ကျနော်တို့နဲ့ လာပြီး ညှိနှိုင်းမယ်ဆိုရင်၊ ရွေးကောက်ပွဲကာလမှာ ဘယ်လို ဘယ်လို ထိန်းသိမ်းမယ်ဆိုရင်တော့ ဖြစ်နိုင်ခြေတွေက ရှိပါတယ်။ ကျနော်တို့က ပြည်သူ့ရဲ့ဆန္ဒကို အမြဲလေးစား ပါတယ်။ ဒီမိုကရေစီစနစ်အရ ပြည်သူတွေရဲ့ ဆန္ဒထုတ်ဖော်ခြင်း၊ သူ့ရဲ့စနစ်ကို ကျင့်ကြံအားထုတ်ခြင်း ဆိုတဲ့ ကိစ္စတွေကို တော့ ကျနော်တို့ကို လာရောက် ညှိနှိုင်းမယ်ဆိုရင် ကျနော်တို့က လေးလေးစားစားနဲ့ ပူးပေါင်းဆောင်ရွက်လို့ ရပါတယ်။\nမေး။  ။ လာညှိပါဆိုတာက အစိုးရလား၊ လူထုကလား။ နိုင်ငံရေး ပါတီတွေကလား။ ဘယ်သူတွေလဲ။\nဖြေ။  ။ အဘက်ဘက်ကတော့ လိုတာပေါ့။ အစိုးရရဲ့ ရွေးကောက်ပွဲကော်မရှင်၊ အစိုးရအနေနဲ့ သော်လည်းကောင်း၊ ပြီးရင် သက်ဆိုင်ရာ ပုဂ္ဂိုလ်တွေ Stakeholders တွေ အနေနဲ့ သော်လည်းကောင်း၊ သို့မဟုတ် လူထုထဲက ပြည်သူ့ ကိုယ်စားလှယ် တွေက ကျနော်တို့ ဒါမျိုးဖြစ်ချင်တယ်။ ဒါ့ကြောင့် နှစ်ဦးနှစ်ဖက် မြန်မာ့တပ်မတော်ကလည်း ဒါမျိုးလုပ်ပါ။ ကျနော်တို့ ရက္ခိုင့် တပ်တော်ကိုလည်း ဒါမျိုးလုပ်ပါ။ ပြည်သူတွေအတွက် အရေးကြီးတယ်လို့ ပြောရင် ကျနော်တို့ လေးလေးစားစားနဲ့ ဆောင်ရွက် ပါမယ်။  ။\nYou may also like these stories:\n၂၀၂၅ မတိုင်ခင် အပြောင်းအလဲကြီးတခု ခန့်မှန်းထားတယ်\nအလုပ်သမားရေး မန္တလေးတိုင်းအစိုးရ ပိုအာရုံစိုက်ဖို့ လိုနေတယ်\nနားမလည်တဲ့ ဘာသာစကားနဲ့ သင်တာဟာ ကလေးကို အကြမ်းဖက်နေတာ"
    },
    {
        "url": "https://burma.irrawaddy.com/news/2019/12/17/210982.html",
        "title": "အစိုးရနှင့် မြောက်ပိုင်းမဟာမိတ် ဆွေးနွေးပွဲ ရေရာသည့် အဖြေမထွက်",
        "body": "အစိုးရငြိမ်းချမ်းရေး ကိုယ်စားလှယ်များ နှင့် မြောက်ပိုင်း မဟာမိတ်တပ်ဖွဲ့ဝင်များအကြား ပဏာမ အပစ်ရပ်စာချုပ် (Bilateral) အတွက် တွေ့ဆုံရာ ဆွေးနွေးမှုများမှာ တိုးတတ်ခြင်း မရှိဟု မြောက်ပိုင်းမဟာမိတ်များ ဘက်မှ ပြောသည်။\nမြောက်ပိုင်းမဟာမိတ် ၄ ဖွဲ့ဖြစ်သည့် ကချင်လွတ်လပ်ရေး တပ်မတော် (KIA) ၊ ရက္ခိုင်စစ်တပ် (AA)၊ မြန်မာအမျိုးသား ဒီမိုကရေစီ မဟာမိတ်တပ်မတော် (MNDAA)၊ တအန်းအမျိုးသား လွတ်မြောက်ရေး တပ်မတော် (TNLA) တို့မှ ကိုယ်စားလှယ်များ နှင့် အမျိုးသားပြန်လည် သင့်မြတ်ရေးနှင့် ငြိမ်းချမ်းရေး ဗဟိုဌာန (NRPC) မှ ကိုယ်စားလှယ်များသည် ဒီဇင်ဘာ ၁၅ ရက်က တရုတ်နိုင်ငံ၊ ကူမင်းမြို့တွင် တွေ့ဆုံခဲ့ကြခြင်း ဖြစ်သည်။\nTNLA ၏ အထွေထွေ အတွင်းရေးမှူး ဗိုလ်မှူးချုပ် တာဘုန်းကျော် က “ထူးထူးခြားခြားက ဘာမှ မရှိပါဘူး။ ကျနော်တို့က လမ်းကြောင်းတခုကို ဘယ်လိုပုံစံနဲ့ သွားကြမလဲ ဆွေးနွေး ကြတာပါ။ မူကြမ်းကတော့ သူတို့ဘက်က လက်မခံတော့ အသေးစိတ်မပြောပြချင်ပါဘူး” ဟု ပြောသည်။\nဒီဇင်ဘာ ၁၅ ရက်က တရုတ်စံတော်ချိန် မနက် ၉ နာရီမှ ၁၂ နာရီအထိ ဆွေးနွေးခဲ့ကြပြီး တွေ့ဆုံမှုမှာ အလွတ်သဘော တွေ့ဆုံမှုသာ ဖြစ်သည်ဟုလည်း ဗိုလ်မှူးချုပ် တာဘုန်းကျော်က ပြောသည်။\nဆွေးနွေးပွဲတွင် တိကျသည့် အကြောင်းအရာ၊ အချက်အလက် တစုံတရာကို သဘောတူညီနိုင်ခဲ့ြ ခင်း မရှိဟု သိရသည်။\nAA စစ်ဦးစီးချုပ် ဗိုလ်ချုပ်ထွန်းမြတ်နိုင်ကလည်း “ဆွေးနွေးပွဲက ပြောပလောက် အောင်ထိ မျှော်လင့်ချက်တော့ မမြင်ရဘူး။ နောက်လမှပဲ ပြန်ချိန်းမယ်ဆိုတဲ့ အနေအထားမျိုးပါ။ (ရခိုင်မှာ ) စစ်အင်အားကတော့ တပ်ဖြန့် လှုပ်ရှားမှုက အရင်ထက် ပိုများလာတယ်” ဟု ပြောသည်။\nမြောက်ပိုင်းမဟာမိတ်များဘက်မှ အဆိုပြုလွှာ တစောင်ကို အစိုးရဘက်သို့ တင်ထားပြီး အဆိုပြုလွှာတွင် ပါဝင်သည့် အချက်များကို သတင်းမီဒီယာများတွင် မပြောဆိုချင်သေးပါဟုလည်း ဗိုလ်ချုပ် ထွန်းမြတ်နိုင်က ပြောသည်။\nမြောက်ပိုင်းမဟာမိတ်များဘက်မှ အပစ်ရပ်စာချုပ်အတွက် ဆွေးနွေးပွဲများကို ရှေ့သို့ရောက်စေလို ပြီး အစိုးရဘက်မှ လာရောက်ဆွေးနွေးသူများမှာ အဆုံးအဖြတ် မပေးနိုင်သူများ ဖြစ်နေသဖြင့် ဆွေးနွေးမှု များမှာ မတိုးတတ်ခြင်း ဖြစ်သည်ဟုလည်း ဗိုလ်ချုပ်ထွန်းမြတ်နိုင်က ပြောသည်။\nအစိုးရနှင့် အပစ်ရပ်စာချုပ် တစောင်ချုပ်ဆိုပြီး ပဋိပက္ခများ လျော့ချနိုင်ရေး ညှိနှိုင်းရန် ကြိုးစား နေသော်လည်း ယနေ့အချိန်ထိ ဆွေးနွေးမှုပြေလည်ခြင်း မရှိသေးသည့် အပြင် ရခိုင်ပြည်နယ် မြောက်ပိုင်းတွင်လည်း စစ်ရေးတင်းမာမှုများ က ဆက်လက်ဖြစ်ပွားနေဆဲဖြစ်သည်။\nဗိုလ်ချုပ်ထွန်းမြတ်နိုင်က “ဒီ ၁ ရက် ၂ ရက်မှာကို အမ်းမြို့နယ်ထဲ တပ်မ ၆၆ နဲ့ ၄၄ အဖွဲ့တွေတောင် ရောက်လာတယ် ဆိုတော့ တော်တော်စုံနေပြီ။ စစ်ရေးအရကတော့ ထိပ်တိုက်တိုး တာတွေက ပိုပြီး ပြင်းထန်လာမယ်ဆိုတဲ့ အနေအထားတွေတော့ မြင်တွေ့နေရတယ်” ဟု လည်း ပြောသည်။\nမြောက်ပိုင်းမဟာမိတ် ၄ ဖွဲ့နှင့် NRPC သည် ၂၀၂၀ ခုနှစ်၊ ဇန်နဝါရီလအတွင်း ထပ်မံတွေ့ဆုံရန် သဘောတူထားသည်ဟုလည်း သိရသည်။\nဧရာဝတီမှ အစိုးရကိုယ်စားလှယ်များဘက် မေးမြန်းရန် ဆက်သွယ်သော်လည်း ဆက်သွယ်၍ မရပါ။\nသမ္မတရုံး ပြောရေးဆိုခွင့် ရှိသူ ဦးဇော်ဌေးကို မေးမြန်းရာတွင်လည်း မြောက်ပိုင်းမဟာ မိတ်အဖွဲ့ များနှင့် ဆွေးနွေးနေမှု အခြေအနေများကို ဖြေဆိုခြင်းမရှိပါ။\nအမျိုးသားပြန်လည်သင့်မြတ်ရေးနှင့် ငြိမ်းချမ်းရေး ဗဟိုဌာန (NRPC) ဘက်မှလည်း မြောက်ပိုင်း မဟာမိတ် ကိုယ်စားလှယ်များနှင့် တွေ့ဆုံဆွေးနွေးသည့် သတင်းကို ထုတ်ပြန်ခြင်း မရှိသဖြင့် အစိုးရဘက်မှ သဘောထား မှတ်ချက်ကို ဖော်ပြနိုင်ခြင်းမရှိပါ။\nမြောက်ပိုင်းမဟာမိတ်များနှင့် အစိုးရ၊ တပ်မတော်တို့ကြား အဓိက ညှိနှိုင်းရမည့် အချက်မှာ တပ်ပိုင်းဆိုင်ရာ နေရာချထားရေးကိစ္စရပ်ဖြစ်သည်ဟုလည်း ဗိုလ်ချုပ်ထွန်းမြတ်နိုင်က ဧရာဝတီကို ပြောဆိုထားသည်။\nအစိုးရ၊ တပ်မတော်တို့နှင့် အခြားတော်လှန်ရေးတိုင်းရင်းသားတပ်ဖွဲ့ ၁၀ ဖွဲ့အကြား ၂၀၁၅ ခုနှစ်အတွင်းက တနိုင်ငံလုံး ပစ်ခတ်တိုက်ခိုက်မှု ရပ်စဲရေး သဘောတူစာချုပ် (NCA) ချုပ်ဆိုစဉ်က အပစ်အခတ် ရပ်စဲသည့် အကြောင်းအရာများကိုသာ အဓိက ထည့်သွင်းပြီး စာချုပ် ချုပ်ဆို ခဲ့ကြသည်။\nNCA ထိုးပြီးနောက်မှသာ နှစ်ဖက်တပ်များ ပြန်လည် နေရာချထားရေးများ လုပ်ငန်းစဉ် အဆင့်ဆင့်ဖြင့် လုပ်ဆောင်ရန် သဘောတူထားပြီး ယနေ့ထိ အကောင်အထည် ဖော်နိုင် ခြင်း မရှိပါ။\nမြောက်ပိုင်းမဟာမိတ် ၄ ဖွဲ့မှာ NCA စာချုပ်ကို မနှစ်သက်ကြောင်း ပြောဆိုထားသည့် အပြင် ၎င်းတို့နှင့် ချုပ်ဆိုမည့် ဆွေးနွေးနေဆဲ ပဏာမအပစ်ရပ်စာချုပ် (Bliateral) တွင် တပ်ပိုင်းဆိုင်ရာ နေရာကိစ္စများကို ထည့်သွင်းသဘောတူရန် ညှိနှိုင်းနေကြခြင်း ဖြစ်သည်။\nAA ၊ TNLA နှင့် MNDAA တို့က ၎င်းတို့ လှုပ်ရှားနေသည့် နေရာများ၊ ၎င်းတို့ တပ်ဖွဲ့ဝင်များ ရှိနေသည့် နေရာများအားလုံးကို အသိအမှတ်ပြုရန် ပြောဆိုသော်လည်း တပ်မတော်ဘက်မှ လက်ခံခြင်း မရှိပါ။\nTNLAကို ပလောင်ကိုယ်ပိုင်အုပ်ချုပ်ခွင့်ရဒေသဖြစ်သည့် မန်တုံမြို့နယ်နှင့် နမ့်ဆန်မြို့နယ် တွင် သာ တည်ရှိမှုကို အသိအမှတ်ပြုမည်ဖြစ်ပြီး MNDAA ကိုလည်း ဌာနချုပ် တည်ရှိရာ ဟုန်အိုင် ဒေသ တကြောတွင်သာ အသိအမှတ်ပြုမည်ဟု တပ်မတော်ဘက်မှ ပြောဆိုထားသည်။\nAA ကိုလည်း စတင်တည်ထောင်ခဲ့ရာ လိုင်ဇာဌာနချုပ်တွင်သာ လက်ခံပြီး ရခိုင်ပြည်နယ်တွင်း တည်ရှိမှုကို လက်မခံကြောင်း တပ်မတော်က သတင်းမီဒီယာ များတွင် ပြောဆိုထားသည်။\nYou may also like these stories:\nငြိမ်းချမ်းရေး ဆက်လုပ်ရန် မြောက်ပိုင်း မဟာမိတ် ၄ ဖွဲ့ကို တရုတ် တိုက်တွန်း\nနှစ်မကုန်ခင် မြောက်ပိုင်း ၄ ဖွဲ့နှင့် အပစ်ရပ်စာချုပ် လက်မှတ်ထိုးနိုင်ရေး အစိုးရ မျှော်လင့်\nမြောက်ပိုင်း မဟာမိတ် ၃ ဖွဲ့ NCA ထိုးရန် ရည်ရွယ်ချက် ရှိပုံမရဟု တပ်မတော် ပြော"
    },
    {
        "url": "https://burma.irrawaddy.com/news/2019/12/27/211608.html",
        "title": "ရဲဘော်သုံးကျိပ်ဝင်မိသားစုများ၏ မိတ်ဆုံစားပွဲ ဒေါ်အောင်ဆန်းစုကြည် တက်ရောက်",
        "body": "၃၂ကြိမ်မြောက် ရဲဘော်သုံးကျိပ် မိသားစု သာရေးနာရေး အဖွဲ့ မိတ်ဆုံစားပွဲကို ရန်ကုန်မြို့ တောင်ဥက္ကလာပမြို့နယ် Grand Mercure Yangon Golden Empire Hotel ၌ ယမန်နေ့ညပိုင်းက ကျင်းပရာ နိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည် တက်ရောက်သည်။\nယင်းအခမ်းအနားတွင် ရဲဘော်သုံးကျိပ်ဝင်များ၏ မိသားစုများဖြစ်သည့် ဗိုလ်ချုပ်အောင်ဆန်း(ဗိုလ်တေဇ)၏ သမီး ဒေါ်အောင်ဆန်းစုကြည်၊ ဗိုလ်မှူးချုပ်လက်ျာ(ဗိုလ်လကျ်ာ)၏ သမီး ဒေါက်တာခင်လက်ျာ၊ ဗိုလ်ချုပ်ကြီးနေဝင်း(ဗိုလ်နေဝင်း) ၏ သမီး ဒေါ်ခင်စန္ဒာဝင်း၊ ဗိုလ်ရန်နိုင်၏ သမီး ဒေါ်ရဲမာမော်နိုင်၊ ဗိုလ်ရန်အောင်၏ သား ဦးမောင်မောင်ကြီး၊ ဗိုလ်ရဲထွဋ်၏ သား ဦးကျော်ကျော်တို့က အမှာစကားများ ပြောကြောင်း အစိုးရသတင်းက ဖော်ပြသည်။\nဗိုလ်ချုပ်ကြီးနေဝင်း၏ မြေးဖြစ်သူ ကိုအေးနေဝင်းက သူ၏ Facebook Page တွင် နိုင်ငံတော်၏ အတိုင်ပင်ခံ အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်က “ဒီလူငယ်လေး အယောက်သုံးဆယ် သွားတဲ့ အချိန်တုန်းကဆိုရင် ဒီလောက်ကြီးမား တဲ့သမိုင်းမျိုး ဖြစ်ပေါ်လာလိမ့်မယ်လို့ ဘယ်သူ့မှ ယုံမှာမဟုတ်ဘူး၊ မိုက်မိုက် ကန်းကန်း လုပ်ကြတယ်လို့ပဲ ထင်ခဲ့ကြမှာပဲ ၊ တကယ်တော့ နိုင်ငံရေးဆိုတာ လူတိုင်းနှင့်ဆိုင်တယ်၊ နိုင်ငံသားတိုင်းဟာ နိုင်ငံရေး သမားတွေပါပဲ” ဟု ပြောကြောင်း ဖော်ပြထားသည်။\nဒေါ်အောင်ဆန်းစုကြည်နှင့် ရဲဘော်သုံးကျိပ်ဝင်များ၏ သားသမီးများက ပညာရည်ချွန်ဆု အသီးသီးကို ရဲဘော်သုံးကျိပ်ဝင် များ ၏ မြစ်များအား ပေးအပ်ချီးမြှင့်ကြောင်း သိရသည်။\nဗိုလ်ချုပ်ကြီးနေဝင်း၏ သမီး ဒေါ်ခင်စန္ဒာဝင်းက “ရဲဘော်သုံးကျိပ်ဝင်တွေက ပေါက်ပွားလာတဲ့မျိုးဆက်ဆိုတာ အင်မတန် ဂုဏ်ယူဖွယ်ဖြစ်တယ်၊ ဂုဏ်ယူတာနှင့် ဒွန်တွဲပါလာတာက တာဝန်သိတတ်ဖို့ပဲ၊ ကိုယ့် အဖေတွေ၊ အဖိုးတွေ ဂုဏ်ကို ဆက် မြှင့်တင်ဖို့ တာဝန်ရှိတာ မမေ့ကြပါနှင့်၊ တာဝန်တွေ ကျေနိုင် တဲ့ အရည်အချင်း ပြည့်စုံအောင် ဒီအဖွဲ့က ခါတိုင်းနှစ်တွေလိုပဲ ပညာရေးအတွက် အထူးအလေးထား ပံ့ပိုးသွားမယ်” ဟုဆိုကြောင်း ကိုအေးနေဝင်း၏ Facebook Page တွင် ရေးသားထားသည်။\nအလားတူ ဗိုလ်မှူးချုပ် လက်ျာ၏ သမီး ဒေါက်တာ ခင်လက်ျာက “ကျွန်မတို့အဖွဲ့က မိသားစုတွေ သာရေးနာရေး ဆိုပေမယ့် သာရေးထက် နာရေးမှာ ပိုဖေးမကြတဲ့ အဖွဲ့ဖြစ်တယ်” ဆိုကြောင်းလည်း သိရသည်။\nရဲဘော်သုံးကျိပ်ဝင်များမှာ သခင်အောင်ဆန်း(ဗိုလ်တေဇ)၊ သခင်လှဖေ(ဗိုလ်လကျ်ာ)၊ သခင်ရှုမောင်(ဗိုလ်နေဝင်း)၊ ကိုလှမောင်(ဗိုလ်ဇေယျ)၊ ကိုထွန်းရှိန်(ဗိုလ်ရန်နိုင်)၊ သခင်လှမြိုင်(ဗိုလ်ရန်အောင်)၊ ကိုရွှေ(ဗိုလ်ကျော်ဇော)၊ သခင်စံလှိုင်(ဗိုလ်မှူးအောင်)၊ ကိုဆောင်း(ဗိုလ်ထိန်ဝင်း)၊ သခင်အောင်သိန်း(ဗိုလ်ရဲထွဋ်)၊ သခင်ထွန်းရွှေ(ဗိုလ်လင်းယုန်)၊ သခင်ဗဂျမ်း(ဗိုလ်လရောင်)၊ သခင်တင်အေး(ဗိုလ်ဖုန်းမြင့်)၊ သခင်ထွန်းခင်(ဗိုလ်မြင့်ဆွေ)၊ သခင်သန်းတင်(၁) (ဗိုလ်သန်းတင်)၊ သခင်အောင်သန်း(ဗိုလ်စကြာ)၊ သခင်စိုး(ဗိုလ်မြင့်အောင်)၊ သခင်ထွန်းအုပ်၊ သခင်စံမြ(ဗိုလ်တောက်ထိန်)၊ ကိုလှ(ဗိုလ်မင်းရောင်)၊ သခင်စောလွင်(ဗိုလ်မင်းခေါင်)၊ သခင်ကျော်စိန်(ဗိုလ်မိုးညို)၊ သခင်သစ်(ဗိုလ်စောနောင်)၊ သခင်ခင်မောင်ဦး(ဗိုလ်တာရာ)၊ သခင်ထွန်းလွင်(ဗိုလ်ဗလ)၊ သခင်သန်းညွှန့် (ဗိုလ်ဇင်ယော်)၊ သခင်အေးမောင်(ဗိုလ်မိုး)၊ သခင်မောင်မောင်(ဗိုလ်ညာဏ)၊ သခင်ငွေ(ဗိုလ်စောအောင်)၊ သခင်သန်းတင်(၂) ဗိုလ်မြဒင်တို့ဖြစ်သည်။\nထိုအထဲတွင် ဗိုလ်ချုပ်အောင်ဆန်းမှာ လွတ်လပ်ရေးကြိုးပမ်းနေစဉ် လုပ်ကြံခံရကာ ကျဆုံးခဲ့ရသလို၊ ဗိုလ်နေဝင်းမှာ နောက်ပိုင်းတွင် နိုင်ငံတော် အာဏာကို သိမ်းယူခဲ့သည်၊ ဗိုလ်လကျ်ာမှာ ဗိုလ်ချုပ်ကြီးနေဝင်း၏ အစိုးရကို တော်လှန်ရန် ထိုင်း- မြန်မာနယ်စပ်တွင် အခြေစိုက်စဉ် ကရင်လက်နက်ကိုင် အဖွဲ့၏ လုပ်ကြံခံခဲ့ရသည်။\nအလားတူ ဗမာပြည် ကွန်မြူနစ်ပါတီဝင် ဗိုလ်ဇေယျမှာ ပဲခူးရိုးမတွင် ကျဆုံးခဲ့ရသလို၊ ဗိုလ်ရန်အောင်မှာလည်း တောတွင်း၌ အသတ်ခံခဲ့ရပြီး၊ ဗိုလ်ရဲထွဋ်မှမူ အလင်းဝင်ရောက်လာခဲ့ပြီး ဗိုလ်မှူးချုပ်ကျော်ဇောမှာ တရုတ်ပြည်တွင် ကွယ်လွန်ခဲ့သည်။\nဗိုလ်မြဒင်မှာ ဟိုင်နန်တွင် ကျွန်းတွင် သေဆုံးခဲ့သလို သခင်သန်းတင်(၁) (ဗိုလ်သန်းတင်)မှာ ရဲဘော်သုံးကျိပ် မြန်မာပြည်သို့ ပြန်ဝင်ရန် ကြိုးစားစဉ် ဇင်းမယ်(ချင်းမိုင်)တွင် သေဆုံးခဲ့သလို၊ ဗိုလ်မြင့်အောင်မှာ အင်္ဂလိပ်အဝင်တွင် သတ်သေသွားသည်။\nဗိုလ်မိုးမှာ တိုက်ကြီး တိုက်ပွဲတွင် ကျဆုံး၍ ဗိုလ်ညာဏမှ ဖာပွန်တိုက်ပွဲ၊ ဗိုလ်စောအောင်မှာ ရွှေကျင်တိုက်ပွဲတွင် အသီးသီးကျဆုံးသည်။\nရဲဘော်သုံးကျိပ်မိသားစု သာရေးနာရေးအဖွဲ့ကို ရဲဘော်သုံးကျိပ်ဝင် (၉)ဦးက ဦးဆောင်၍ ၁၉၈၃ ခုနှစ် ဒီဇင်ဘာ ၂၆ ရက်တွင် စတင်ဖွဲ့စည်းခဲ့ပြီး အဖွဲ့တွင် အသက် (၉၄)နှစ် ရှိပြီဖြစ်သော ရဲဘော်သုံးကျိပ်ဝင် ဗိုလ်မြင့်ဆွေ၏ဇနီး ဒေါ်ကြည်ကြည်ဝင်း တစ်ဦးတည်းသာ သက်ရှိထင်ရှား ကျန်ရှိကြောင်း သိရသည်။\nYou may also like these stories:\nရဲဘော်သုံးကျိပ် ပန်းခြံဟောင်း မြေနေရာကိစ္စ ပြောပါရစေ\nစီမံကိန်းကြီးတွေနှင့် ပတ်သက်လျှင် စကားတည် ရမည်ဟု ဒေါ်အောင်ဆန်းစုကြည်ပြော\nအားလုံးခေါင်းဆောင် လုပ်ချင်ပါက နောက်လိုက် ဘယ်သူလုပ်မလဲ ဟု ဒေါ်အောင်ဆန်းစုကြည် မေးခွန်းထုတ်"
    },
    {
        "url": "https://burma.irrawaddy.com/news/short-news/2019/12/27/211634.html",
        "title": "မြန်မာ ပန်းချီပညာရှင်များကို ဒေါ်အောင်ဆန်းစုကြည် ချီးကျူး",
        "body": "မြန်မာပန်းချီးဆရာများသည် အရှေ့တောင်အာရှတွင် အတော်ဆုံးဟုမြင်မိကြောင်း နိုင်ငံတော်၏ အတိုင် ပင်ခံ ပုဂ္ဂိုလ် ဒေါ်အောင်ဆန်းစုကြည်က အမွမ်းတင်ချီးကျူးခဲ့သည်။\nရန်ကုန်မြို့၊ ကမ်းနားလမ်းရှိ Strand Hotel တွင် ၂ ရက်တာကျင်းပနေသည့် ဟေမန္တပန်းချီပြပွဲသို့ ယမန် နေ့(ဒီဇင်ဘာ ၂၆)က တက်ရောက်စဉ် ၎င်းက ချီးကျူးပြောကြားခဲ့ခြင်းဖြစ်ပြီး နိုင်ငံ၏ အလှအပများအား လူအများခံစားနိုင်အောင် ဖော်ထုတ်ပေးနေသည့်အတွက်လည်း ကျေးဇူးတင်ကြောင်းလည်း ဆိုခဲ့သည်။\n“ပထမ ကျွန်မလည်း နည်းနည်းပါးပါး မျက်နှာလိုက်တဲ့ သဘောရှိလား၊ ဓမ္မဓိဋ္ဌာန် ကျကျမြင်တာ ဟုတ်မှ ဟုတ်ရဲ့ လားပေါ့နော်။ ကျွန်မတို့ရဲ့ နိုင်ငံက ပန်းချီဆရာတွေဟာ အရှေ့တောင်အာရှမှာ အတော်ဆုံးလို့ မြင်ပါတယ်။ ကျွန်မမျက်စိထဲမှာ အရှေ့တောင်အာရှ ပန်းချီဆရာတွေထဲမှာ ကျွန်မတို့ ပန်းချီဆရာတွေ ရေးဆွဲတဲ့ပန်းချီကားတွေက ပိုပြီးအဓိပ္ပါယ် ရှိတယ်။ လှလည်း လှတယ်ပေါ့နော်”ဟု ဒေါ်အောင်ဆန်းစု ကြည် က ပြောသည်။\nအဆိုပါ ပန်းချီးပြပွဲတွင် ပန်းချီပညာရှင် ၅၆ ဦး၏ ပန်းချီကာ ၁၁၆ ကားအား ပြသလျှက်ရှိပြီး ပြပွဲအား အလုပ်များကြောင့် ပင်ပန်းနေသည့် ဒေါ်အောင်ဆန်းစုကြည်အတွက် အပန်းပြေစေရန် ရည်ရွယ်ချက် တခု အနေဖြင့် ကျင်းပခြင်းလည်း ဖြစ်ကြောင်း ပြပွဲတွင် ပါဝင်ပြသနေသည့် ပန်ချီအနုပညာရှင် ကိုဇွဲရန်နိုင်က ပြောသည်။\n“သူ့အတွက် ရည်ရွယ်ပြီးတော့ ပန်းချီဆရာတွေက စုပြီးလုပ်တဲ့ပွဲဆိုရင် ပိုမှန်ပါတယ်၊ အလုပ်တွေအရမ်း များပြီး ပင်ပန်းနေ တဲ့သူ့အတွက် အပန်းပြေစေဖို့ရည်ရွယ်တာပါ၊ ပန်ချီလောကကို အစိုးရတွေ၊ လုပ်ငန်းရှင်တွေက အထောက်အပံ့ပေးတာ အားနည်ပါတယ်၊ အဲ့ဒီတော့ ကိုယ့်ဟာကိုယ်ပဲ လျှောက်လှမ်းပြီး ကမ္ဘာကိုထိုးဖောက်ကြရတာပါ၊ မြန်မာပန်ချီဆရာတွေ ကြိုးစားပြီး နိုင်ငံတကာကို ပခုံးချင်းယှဉ်နေတဲ့ အနေအထားမှာ သူ့ရဲ့ဂုဏ်ယူမှုက ကြိုးစားရကျိုးနပ်စေပါတယ်၊ နောက်ထပ် လျှောက်ရမယ့် လမ်းအတွက် သူပေးတဲ့ အားကကြီးမားပါတယ်”ဟု ကိုဇွဲရန်နိုင်က ပြောသည်။\n\nရေဆေးပန်းချီဆွဲခြင်းအား စိတ်ကိုတည်ငြိမ်စေသည့်အတွက် ကိုယ်တိုင်ဝါသနာပါသည့်အပြင် ပန်းချီအနု ပညာ၏ အလှအား ကြည့်ရှူ့ရသည်ကို နှစ်သက်ကြောင်းလည်း ဒေါ်အောင်ဆန်းစုကြည်က ပြောခဲ့ သည်။\nနိုင်ငံအနေဖြင့် အခက်အခဲ၊ ပြဿနာ စိန်ခေါ်မှုများလေလေ နိုင်ငံအပေါ်တွင် ပိုမိုယုံကြည်မှုရှိလေဖြစ်ပြီး ပြည်သူ၏ ပြဿနာများ၊ စိန်ခေါ်မှုများအပေါ် ကျော်လွှားနိုင်သည့် အရည်အချင်းရှိသည်ကိုလည်း ယုံ ကြည်ကြောင်း ၎င်းကပြောခဲ့သည်။\n“တကယ့် အရေးရယ်၊ အကြောင်းရယ်ဆိုရင် အားလုံးက ဝန်းရံကြပါတယ်။ တကယ့်ကို လိုအပ်တဲ့ အချိန် မှာဆိုရင် မထွက်လာတာ မရှိပါဘူး။ ဒါကြောင့်မို့ ကျွန်မတို့ရဲ့ အနုပညာရှင်တွေနဲ့ ပန်းချီဆရာဆရာမတွေ ဟာလည်း ဒီလိုပါပဲ။ ကျွန်မတို့ နိုင်ငံရဲ့ စိန်ခေါ်မှုတွေကို ဘယ်လိုကျော်လွှားရမလဲဆိုတာကို သူတို့နည်း၊ သူတို့ဟန်နဲ့ ရှာနေတာပါ”ဟု ဒေါ်အောင်ဆန်းစုကြည်က ပြောသည်။\nYou may also like these stories:\nအသက်ရှင်စဉ် ငြိမ်းချမ်းရေးရတာ မြင်လိုကြောင်း ဒေါ်အောင်ဆန်းစုကြည် ပြော\nစီးပွားရေးဖွံ့ဖြိုးလာသည့် ဗီယက်နမ်ကို အထင်ကြီးမိဟု ဒေါ်အောင်ဆန်းစုကြည် ပြော\nအစိုးရကို လမ်းတွေပြင်ဖို့ ပန်းချီပညာနဲ့ သတိပေးခဲ့တဲ့ အိန္ဒိယနိုင်ငံသား ပန်းချီပညာရှင်"
    },
    {
        "url": "https://burma.irrawaddy.com/opinion/interview/2019/12/18/210989.html",
        "title": "နယူးဒေလီရဲ့ အဓိက နိုင်ငံခြားရေး မူဝါဒ အခန်းကဏ္ဍတခုမှာ မြန်မာပါတယ်",
        "body": "မြန်မာနိုင်ငံမှ အိန္ဒိယ၏ အခြေခံအဆောက်အအုံစီမံကိန်းများ၊ နယ်စပ်လုံခြုံရေး၊ ကာကွယ်ရေးပူးပေါင်းဆောင်ရွက်မှု၊ ငြိမ်းချမ်းရေးလုပ်ငန်းစဉ်နှင့် တရုတ်နိုင်ငံ၏ မြန်မာနိုင်ငံအပေါ် နှင့် ဒေသတွင်းအပေါ်သြဇာလွှမ်းမိုးမှု အပါအဝင် နှစ်နိုင်ငံအကြားအပြန်အလှန် အကျိုးစီးပွားရှိသည့် ကိစ္စများနှင့် ပတ်သက်၍ ဧရာဝတီ သတင်းဌာနသည် အိန္ဒိယ သံအမတ် ဆော်ရက်ဘ် ကူးမားနှင့် တွေ့ဆုံမေးမြန်းခဲ့သည်။\nမေး။ ။ အိန္ဒိယနဲ့ မြန်မာအကြားဆက်ဆံရေးကို သံအမတ်ကြီး ဘယ်လိုသရုပ်ဖော်လိုပါသလဲ။ လွန်ခဲ့တဲ့ လေးနှစ်အတွင်း နှစ်နိုင်ငံစစ်တပ်များနဲ့ အစိုးရများအကြားမှာ ဆက်ဆံရေးတိုးတက်မှုတွေကို မြင်ခဲ့ရတယ်မဟုတ်လား။\nဖြေ။ ။ မြန်မာနိုင်ငံဟာ ရင်းနှီးတဲ့မိတ်ဆွေနဲ့ အိမ်နီးချင်းနိုင်ငံပါ။ အိန္ဒိယနိုင်ငံရဲ့ နိုင်ငံခြားရေး မူဝါဒ အစီအစဉ် နှစ်ခုဖြစ်တဲ့ အရှေ့ဖက်သို့မျက်နှာမူလုပ်ဆောင်ခြင်းနဲ့ အိမ်နီးချင်းဦးစားပေးရေးမူဝါဒတွေရဲ့ လမ်းဆုံမှာရှိနေတဲ့ နိုင်ငံဖြစ်ပါတယ်။ ဒီနိုင်ငံဟာ ဒီအစီအစဉ်နဲ့ ဆုံဆည်းတဲ့ တခုတည်းသော နိုင်ငံဖြစ်ပြီး အဲဒီလို အဓိပ္ပာယ်နဲ့ကျတော့ နှစ်နိုင်ငံဆက်ဆံရေးက ထူးခြားမှုရှိတယ်။\nလွန်ခဲ့တဲ့ လေးနှစ်အတွင်း ကျနော်တို့ နှစ်နိုင်ငံဆက်ဆံရေးက အဆင့်မြင့်အရာရှိတွေအဆင့်၊ ဝန်ကြီးအဆင့်၊ အလုပ်သဘောအဆင့်တွေကတဆင့် အပြန်အလှန် လည်ပတ်ပြီး အရှိန်ရလာတယ်။ ကျနော့်ရဲ့ သံအမတ်ခန့်အပ်လွှာကို မြန်မာနိုင်ငံသမ္မတကိုပေးဖို့ သွားရောက်တွေ့ဆုံတုန်းက သူပြောတဲ့အချက်တွေထဲက တခုကတော့ နှစ်နိုင်ငံ အကြား အဆင့်မြင့် ထိတွေ့ဆက်ဆံမှုဟာ ဆက်ဆံရေးတိုးတက်မှုကို အထောက်အကူပြုကြောင်း၊ အဲဒီလို ထိတွေ့ဆက်ဆံမှုကို ပိုမိုခိုင်မာအောင်လုပ်ဆောင်သင့်ကြောင်း သမ္မတကြီးကပြောတယ်။\nလွန်ခဲ့တဲ့နှစ် ဒီဇင်ဘာလက အိန္ဒိယသမ္မတက မြန်မာနိုင်ငံမှာ ရောက်နေပြီး မြန်မာသမ္မတအနေနဲ့ နှစ်ဖက် အဆင်ပြေတဲ့နေ့မှာ အိန္ဒိယကိုလာရောက်လည်ပတ်ဖို့ ဖိတ်ခေါ်ခဲ့တယ်။ ကျနော်တို့က အဲဒီနေ့ကို မျှော်လင့်စောင့်စားနေတယ်။ အဆင့်မြင့်အရာရှိတွေ လည်ပတ်မှုအပြင် ကျနော်တို့ဟာ နိုင်ငံခြားရေးရုံးများ ညှိနှိုင်းခြင်း၊ ကဏ္ဍအမျိုးမျိုးမှာ ပူးတွဲလုပ်ငန်းအဖွဲ့တွေ ထူထောင်ခြင်းနဲ့ မြန်မာနိုင်ငံနဲ့ ယေဘုယျ ဆက်ဆံခြင်း အပါအဝင် နယ်ပယ်အသီးသီးမှာ ဆက်ဆံခြင်းတွေဟာ မကြာသေးမီနှစ် အနည်းငယ်အတွင်း တိုးတက်လာတယ်။\nမေး။ ။ ပထဝီအရဆိုရင် မြန်မာနိုင်ငံက အိန္ဒိယနဲ့ တရုတ်ဆိုတဲ့ အာရှ ထိပ်သီးနှစ်နိုင်ငံအကြားမှာ သေနင်္ဂဗျူဟာကျစွာ တည်ရှိနေတယ်။ လတ်တလော ဘယ်ကဏ္ဍတွေမှာ အိန္ဒိယက မြန်မာကိုကူညီနေတာလဲ။\nဖြေ။ ။ ကျနော်တို့က ကျနော်တို့နှစ်နိုင်ငံဆက်ဆံရေးကို ဖော်ပြဖို့ အက္ခရာ စီ တွေ အများကြီးသုံးတယ်။ လမ်းပန်းဆက်သွယ်ရေး (Connectivity) က အရမ်းအရေးကြီးတယ်။ ကူးသန်းရောင်းဝယ်ရေး (Commerce) ကလည်း အရေးကြီးသလို၊ စွမ်းရည် (Capacity) တည်ဆောက်ရေးသာမက ယဉ်ကျေးမှု (Culture) ကလည်းအရေးကြီးတယ်။ အဲဒီအပြင် လူမှုအသိုင်းအဝန်း (Community) ဆိုတာလည်း ရှိသေးတယ်။\nကျနော်တို့က လမ်းပန်းဆက်သွယ်ရေးနဲ့ ပတ်သက်ရင် စီမံကိန်းတွေ အများကြီးလုပ်နေတယ်။ ၂၀၁၈ ခုနှစ် သြဂုတ်လတုန်းက တမူး-မိုးရေး (စစ်ကိုင်တိုင်းနဲ့ အိန္ဒိယ မဏိပူရပြည်နယ်အကြား)၊ မြန်မာနိုင်ငံ ချင်းပြည်နယ်က ရိခေါဒါနဲ့ အိန္ဒိယနိုင်ငံ မီဇိုရမ်ပြည်နယ် ဇော့ခေါသာပြည်နယ်အကြား နေရာတွေဟာ ကုန်းတွင်း နယ်စပ်ဖြတ်ကျော်နေရာတွေဖြစ်ကြောင်း ကျနော်တို့ကြေညာခဲ့တယ်။ အဲဒီကုန်းမြေနယ်စပ်တွေက အခြေခံ အဆောက်အအုံတွေကိုဖော်ထုတ်နေတယ်။\nခင်ဗျားလည်း ထိုင်း-မြန်မာ-အိန္ဒိယကို ဆက်သွယ်ပေးမယ့် အဝေးပြေးလမ်းနဲ့ ပြီးပြည့်စုံတဲ့ရေကြောင်းနဲ့ ဆိပ်ကမ်းတွေပါတဲ့ ကုလားတန် ဘက်စုံတဆင့်ခံ သယ်ယူပို့ဆောင်ရေး စီမံကိန်းနဲ့ အိန္ဒိယ-မြန်မာ-ထိုင်း သုံးနိုင်ငံအဝေးပြေးလမ်း ကိုလည်း သတိထားမိမယ်ထင်တယ်။ ဒီသုံးနိုင်ငံ အဝေးပြေးလမ်းနဲ့ပတ်သက်ပြီးတော့ ကျနော်တို့က လမ်းမိုင် ၁၀၉ မိုင်ကိုလုပ်နေတာ မပြီးသေးဘူး။ အဲဒီ သုံးနိုင်ငံအဝေးပြေးလမ်းရဲ့အစိတ်အပိုင်းဖြစ်တဲ့ အိန္ဒိယ-မြန်မာချစ်ကြည်ရေးလမ်းမှာ တံတား ၆၉ ခုပါဝင်ပြီး လုပ်ဆောင်စရာတွေ ရှိနေပါသေးတယ်။ ဒါကြောင့် လမ်းပန်းဆက်သွယ်ရေးဟာ နှစ်နိုင်ငံအကြား ကြီးမားတဲ့ ကိစ္စဖြစ်နေပါတယ်။\nကုန်သွယ်ရေးနဲ့ ကူးသန်းရောင်းဝယ်ရေးကလည်း အရေးကြီးပါတယ်။ ကျနော်တို့ရဲ့ ကုန်သွယ်ရေးဟာ အမေရိကန်ဒေါ်လာ ၁.၇ ဘီလျံ (ကျပ် ၂.၅၅ ထရီလျံ) ရှိပါတယ်။ ကျနော်တို့ကြည့်ဖို့လိုတာက အခုလောလောဆယ် အနည်းငယ် ကန့်သတ်ထားတဲ့ ကုန်သွယ်တဲ့ ပစ္စည်းစာရင်းက ကျယ်ပြန့်လာနေပါတယ်။ မြန်မာနိုင်ငံမှာ ရင်းနှီးမြှုပ်နှံဖို့နဲ့ စီးပွားရေးလုပ်ဖို့ အိန္ဒိယ ကုမ္ပဏီတွေကြားမှာ စိတ်ဝင်စားမှု သိသိသာသာ မြင့်မားနေပါတယ်။\nမကြာသေးမီက ဆိုရင် အိန္ဒိယ ကုမ္ပဏီတခုဖြစ်တဲ့ အဒါနီ ဆိပ်ကမ်းများနဲ့ အထူးစီးပွားရေးဇုန် (APSEZ) က အမေရိကန်ဒေါ်လာ သန်း ၂၈၀ လောက်ရင်းနှီးမြှုပ်နှံပြီး ကုန်သေတ္တာဆိပ်ကမ်းတည်ဆောက်ရေး အပါအဝင် အစီအစဉ်တချို့ကို လုပ်ဆောင်ခဲ့ပါတယ်။\nကျနော်တို့ဟာ ဟိုက်ဒရို ကာဗွန် ကဏ္ဍ၊ လျှပ်စစ်ကဏ္ဍနဲ့ အခြားအခြေခံအဆောက်အအုံ နယ်ပယ်တွေ အပါအဝင် ခင်ဗျားတို့နိုင်ငံက စီမံကိန်းအများအပြားကိုလည်း လေ့လာနေပါတယ်။ စွမ်းရည်တည်ဆောက် လေ့ကျင့်ရတဲ့နယ်ပယ်မှာ ကျနော်တို့ရဲ့ ပူးပေါင်းဆောင်ရွက်မှုဟာ အရှိန်ရလာနေပြီး ဒါတွေအားလုံးရဲ့ အခြေခံကတော့ ကျနော်တို့တွေရဲ့ ယဉ်ကျေးမှုချင်းနဲ့ ပြည်သူချင်း ဆက်ဆံရေးဟာ ဆက်စပ်နေတာ ဖြစ်ပါတယ်။ ဆက်ဆံရေးတိုးတက်နေတယ်လို့ ပြောရမှာဖြစ်ပြီး ကျနော်တို့ရဲ့နှစ်ပေါင်းများစွာ ရှည်ကြာပြီဖြစ်တဲ့ ဆက်ဆံရေးဟာ လာမယ့်နှစ်တွေမှာ ပိုမိုကျစ်လစ်သိပ်သည်း ကျယ်ပြန့်လာတာကို မြင်ချင်ပါတယ်။\nမေး။ ။ အိန္ဒိယနိုင်ငံဟာ လမ်းပန်းဆက်သွယ်ရေးမှာ အလေးအနက်ဆောင်ရွက်နေပြီး လုပ်ဆောင်နေဆဲ စီမံကိန်းတွေလည်း အများကြီးရှိနေတယ်။ တရုတ်နိုင်ငံက အခြေခံအဆောက်အအုံ စီမံကိန်းအများအပြား ကိုလည်းတွေ့နေရပါတယ်။ မြန်မာပြည်သူအများအပြားက အိန္ဒိယနိုင်ငံအနေနဲ့ မြန်မာနိုင်ငံမှာ ပိုမိုပါဝင်ပတ်သက်လာတာကို မြင်ချင်ကြတယ်။ အိန္ဒိယအနေနဲ့ ဘယ်လို သိသိသာသာ ပါဝင်ပတ်သက်နိုင်ပါသလဲ။ သံအမတ်ကြီးကို မြန်မာနိုင်ငံမှာ တာဝန်ပေးထားပါတယ်။ အိန္ဒိယရဲ့ အခန်းကဏ္ဍကို ဘယ်လိုတက်ကြွစွာ မြှင့်တင်မလဲ။\nဖြေ။ ။ ခင်ဗျားရဲ့ မေးခွန်းနဲ့ပတ်သက်တဲ့ သွင်ပြင် နှစ်ခုရှိပါတယ်။ တခုကတော့ ကျနော်ပြောခဲ့တဲ့ အရှေ့ဖက်ကိုမျက်နှာမူဆောင်ရွက်ရေးနဲ့ အိမ်နီးချင်း ဦးစားပေးရေး မူဝါဒ မူဘောင်ပဲဖြစ်ပါတယ်။ နောက်တခုကတော့ အဲဒီမူဝါဒ မူဘောင်နဲ့ပတ်သက်ပြီး ကျနော်တို့ဘာလုပ်လဲဆိုတာပဲ ဖြစ်ပါတယ်။ စောစောက ကျနော်ပြောခဲ့တဲ့အတိုင်း လမ်းပမ်းဆက်သွယ်ရေးက အရေးပါပါတယ်။ ကျနော်တို့မှာ ကုန်းလမ်းဆက်သွယ်ရေး ကောင်းကောင်းရှိရင် နှစ်နိုင်ငံအကြား သွားလာမှုတွေပိုရှိမယ်။ ပြည်သူချင်း အပြန်အလှန်ဆက်ဆံမှု ပိုမိုရှိလာတော့ ကုန်သွယ်ရေးနဲ့ ကူးသန်းရောင်းဝယ်ရေးအပါအဝင် နယ်ပယ်မျိုးစုံမှာ ပူးပေါင်းဆောင်ရွက်မှုကို မြှင့်တင်ပေးနိုင်မှာဖြစ်ပါတယ်။\nကုန်းလမ်းဆက်သွယ်ရေးက အစိတ်အပိုင်းတခုဖြစ်ပါတယ်။ မကြာသေးမီက ကျနော်တို့ရဲ့ လေကြောင်းဆက်သွယ်ရေးပိုင်းမှာ လုပ်စရာတွေ အများကြီးရှိနေသေးပေမယ့် ပိုမိုခိုင်မာလာတာကို သိမယ်ထင်ပါတယ်။ ဘာပဲဖြစ်ဖြစ် အစကောင်းကို စတင်နိုင်ခဲ့ပါပြီ။ အခုလောလောဆယ်တော့ ရန်ကုန်နဲ့ ကာလကတ္တားအကြား နေ့စဉ်လေကြောင်းခရီးစဉ်တွေ ရှိနေပြီး မန္တလေးနဲ့ အိန္ဒိယနိုင်ငံ အနောက်မြောက်ပိုင်း မဏိပူရ်က အင်ဖာအကြား တပတ်ကို လေကြောင်းခရီးစဉ် အနည်းငယ်လည်း ရှိလာပါပြီ။\nလုံး၀ဖြစ်သင့်တာက အိန္ဒိယမှာ မြန်မာနိုင်ငံကို ပိုမိုစိတ်ဝင်စားဖို့လိုသလို၊ မြန်မာနိုင်ငံကလည်း အပြန်အလှန် စိတ်ဝင်စားသင့်တာပဲ။ ဒီအတွက် ကျနော်တို့ နှစ်နိုင်ငံ ပူးပေါင်းဆောင်ရွက်ဖို့လိုတယ်။ အဲဒီစိတ်ဝင်စားမှု ကြီးထွားလာတဲ့အခါ၊ ဒါကလည်း ပြည်သူချင်း ဆက်ဆံမှုနဲ့ ခရီးသွားလာမှု လွယ်ကူမှုအပေါ် အကြီးအကျယ် မူတည်နေတယ်။ ကျနော်တို့အနေနဲ့ ပိုမိုခိုင်မာတဲ့ ကူးသန်းရောင်းဝယ်ရေးနဲ့ စီးပွားရေးဆက်ဆံမှုအတွက် ယေဘုယျအားဖြင့်ပြောရရင် ကျနော်တို့ နှစ်နိုင်ငံအကြား ခိုင်မာတဲ့ ဆက်ဆံရေးအတွက် အခြေခံကို ချမှတ်ဖို့လုပ်ရမှာဖြစ်ပါတယ်။\nမေး။ ။ အိန္ဒိယနဲ့ မြန်မာတို့ဟာ ရှည်လျားတဲ့နယ်စပ်ခြင်း ထိစပ်နေတယ်။ အိန္ဒိယအစိုးရဟာ နာဂအမျိုးသား ဆိုရှယ်လစ်ကောင်စီ အိုင်အမ် (NSCN-IM) က အိုင်ဆက်မွီဗာ Isak-Muivah အဖွဲ့ခွဲနဲ့ ငြိမ်းချမ်းရေးစာချုပ်တမျိုးမျိုး ချုပ်ဆိုဖို့ ဆောင်ရွက်နေပါတယ်။ အဲဒီငြိမ်းချမ်းရေးစာချုပ်ကနေ ဘာတွေမျှော်လင့်ထားလဲ။ နယ်စပ်တလျှောက်က နာဂသူပုန်တွေနဲ့ ပတ်သက်ရင် အိန္ဒိယနဲ့ မြန်မာတပ်မတော်တွေ အကြားမှာလည်း ပူးပေါင်းဆောင်ရွက်မှု အများကြီးတွေ့ရတယ်။ ငြိမ်းချမ်းရေးအရ ဘာကို မျှော်လင့်ပါသလဲ။ ကုန်သွယ်ရေးနဲ့ တိုးတက်မှုအကြောင်းကို သံအမတ်ကြီးပြောခဲ့တယ်။ ဒီဒေသမှာ ငြိမ်းချမ်းရေးနဲ့ တည်ငြိမ်ရေးအတွက် ဘာအခက်အခဲတွေရှိလဲ။\nဖြေ။ ။ ခင်ဗျားပြောတဲ့အတိုင်း ကုန်းနယ်နိမိတ် ကီလိုမီတာ ၁၆၀၀ ကျော် နယ်နိမိတ် ထိစပ်နေတယ်။ နယ်စပ်မှာ ငြိမ်းချမ်းတည်ငြိမ်မှု ထိန်းသိမ်းရေးဟာ မြန်မာနဲ့အိန္ဒိယအတွက် အပြန်အလှန်အကျိုးရှိတဲ့ကိစ္စဖြစ်တယ်။ လွန်ခဲ့တဲ့ နှစ်ကုန်ကနေ ဒီနှစ်အထိ အပြုသဘောဆောင်တဲ့ တိုးတက်မှုတွေ ဖြစ်ခဲ့တယ်လို့ ကျနော်ထင်တယ်။\nနယ်စပ်ဒေသမှာ ငြိမ်းချမ်းရေးထိန်းသိမ်းဖို့ ခင်ဗျားတို့ အစိုးရနဲ့ မြန်မာ့တပ်မတော်တို့နဲ့ ကျနော်တို့ ကောင်းစွာ ပူးပေါင်းဆောင်ရွက်ခဲ့ပြီး တနိုင်ငံကို မလိုလားတဲ့ အုပ်စုတွေက အခြားတနိုင်ငံရဲ့ ပိုင်နက်ကို အသုံးမပြုစေရေးအတွက် တပ်မတော်နှစ်ခုဟာ ညှိနှိုင်းဆောင်ရွက်ခဲ့တယ်။ ဒါကြောင့် ခင်ဗျားတို့ တပ်မတော်က အိန္ဒိယကို မလိုလားတဲ့အုပ်စုတွေ မြန်မာပိုင်နက်ကို အသုံးမပြုနိုင်အောင် အရေးယူမှုတွေလုပ်တယ်။ ကျနော်တို့လည်း ဒီအတိုင်းပဲ လုပ်ဆောင်နေပါတယ်။ ဒါကြောင့်ကျနော်တို့နှစ်နိုင်ငံအကြားမှာ ကောင်းမွန်တဲ့ နားလည်မှုရှိတယ်။ တပ်မတော်နှစ်ခုအကြား နယ်စပ်စခန်းအဆင့်ကနေပြီး အထက်အဆင့်အမျိုးမျိုးမှာ ထိတွေ့ဆက်ဆံမှုတွေရှိတယ်။ ဒါဟာ အပြုသဘောဆောင်တဲ့ ဖြစ်ပေါ်တိုးတက်မှုဖြစ်ပြီး ဒီလိုပဲဆက်လက်တိုးတက်မယ်လို့ ကျနော်မျှော်လင့်တယ်။\nမေး။ ။ လွန်ခဲ့တဲ့ ၅ နှစ်အတွင်း ပူးပေါင်းဆောင်ရွက်မှုတွေ အများကြီးတွေ့မြင်ခဲ့တယ်။ ဗိုလ်ချုပ်မှူးကြီးမင်းအောင်လှိုင်က နယူးဒေလီနဲ့ အိန္ဒိယရဲ့ အခြားအစိတ်အပိုင်းတွေကို သွားရောက်ခဲ့တယ်။ နောက်ဆုံးအကြိမ်သွားတုန်းက မြန်မာနိုင်ငံဟာ အိန္ဒိယရဲ့ အရှေ့ဖက်သို့ မျက်နှာမူလုပ်ဆောင်ရေးမူဝါဒအတွက် အဓိက မဏ္ဍိုင်ဖြစ်ကြောင်း အိန္ဒိယကာကွယ်ရေး ဝန်ကြီးက ပြောကြားခဲ့တယ်။ အိန္ဒိယဟာ မြန်မာနိုင်ငံကို ရေငုပ်သင်္ဘောတွေရောင်းဖို့ သဘောတူခဲ့တယ်။ ကာကွယ်ရေး ပူးပေါင်းဆောင်ရွက်မှုတွေလည်း အများကြီးလုပ်ဆောင်နေပြီး အိန္ဒိယက မြန်မာနိုင်ငံကို စစ်လက်နက်ပစ္စည်းတွေ ထောက်ပံ့ဖို့လည်း ကတိပေးထားတယ်။ နှစ်နိုင်ငံတပ်မတော်တွေအကြား ဆက်ဆံရေးပိုမိုနက်ရှိုင်းလာတာဟာ စိတ်ဝင်စားစရာကောင်းတယ်။ မြန်မာ့တပ်မတော်ဟာ လူ့အခွင့်အရေးချိုးဖောက်မှုတွေအတွက် ဝေဖန်မှုတွေရင်ဆိုင်နေရတာကို စဉ်းစားရင် အဲဒီဆက်ဆံရေးကို ဘယ်လိုမြင်လဲ။\nဖြေ။ ။ အစောက ကျနော်ပြောခဲ့တဲ့အတိုင်းပဲ အိန္ဒိယနဲ့ မြန်မာအကြား လုံခြုံရေးနဲ့ ကာကွယ်ရေးကဏ္ဍ ပူးပေါင်းဆောင်ရွက်မှုဟာ အသစ်အဆန်း မဟုတ်ဘူး။ ဒီပူးပေါင်းဆောင်ရွက်မှုကို အချိန်ကာလတခုကြာ တည်ဆောက်ခဲ့ရတာပါ။ အိန္ဒိယက မြန်မာနိုင်ငံကို တခုခုလွှဲပြောင်းပေးတာကို ကျနော်မပြောလိုဘူး။ ဒါပေမယ့် မြန်မာက အိန္ဒိယက ကာကွယ်ရေးပစ္စည်း ဝယ်ယူဖို့ ကောင်းမွန်တဲ့ နိဒါန်းကို စတင်လိုက်ပြီလို့ ကျနော်ထင်ကြောင်း ပြောလိုပြီး ဆက်လက်ကြီးထွားနေမယ်လို့ ကျနော်ထင်တယ်။\nအိန္ဒိယနိုင်ငံဟာ ကာကွယ်ရေးပစ္စည်း တင်ပို့ရေးကိုအများကြီး အလေးထားတဲ့ မူဝါဒကို ကျင့်သုံးနေပြီး နှစ်နိုင်ငံအကြား ဒီနယ်ပယ်မှာ ထိတွေ့ဆက်ဆံမှု ကြီးထွားလာတာဟာ ကြိုဆိုရမယ့် ဖြစ်ပေါ်တိုးတက်မှုဖြစ်တယ်ဆိုတဲ့ အချက်ကို အလေးထားတယ်။\nမေး။ ။ ရခိုင်ပြဿနာအကြောင်းပြောတဲ့အခါ အဲဒီမှာ အကြမ်းဖက်မှုတွေအကြောင်းကို မေ့နေတတ်တယ်လို့ နိုင်ငံတော်အတိုင်ပင်ခံ ဒေါ်အောင်ဆန်းစုကြည်က သတိပေးတယ်။ မြန်မာ့တပ်မတော်ကလည်း အကြမ်းဖက်မှု တိုက်ဖျက်ရေးပြဿနာတွေကို အရမ်းပြောပြီး အိမ်နီးချင်းနိုင်ငံတွေက လေ့ကျင်မှုတွေရယူနေတယ်။ မြန်မာ့တပ်မတော်နဲ့ ဆက်ဆံရေးမြှင့်တင်ဖို့ အိန္ဒိယရဲ့ အားထုတ်မှုတွေကို ဘယ်လိုမြင်လဲ။\nဖြေ။ ။ ရခိုင်ပြဿနာမှာ သွင်ပြင်လက္ခဏာ အမျိုးမျိုးရှိတယ်။ လူ့အခွင့်အရေးကလည်း သွင်ပြင်လက္ခဏာ တခုဖြစ်တယ်။ လုံခြုံရေးလိုမျိုး အခြားသွင်ပြင်လက္ခဏာတွေလည်း ရှိတယ်။ နောက်ပြီးတော့ ဖွံ့ဖြိုးတိုးတက်ရေး သွင်ပြင်လက္ခဏာလည်း ရှိတယ်။ ဒါကြောင့် ရခိုင်ပြဿနာကို အစောဆုံးဖြေရှင်းတာကို တွေ့ရဖို့ မြန်မာနိုင်ငံနဲ့ ထိတွေ့ဆက်ဆံလိုပြီး နယ်ပယ်အသီးသီးမှာ ပူးပေါင်းဆောင်ရွက်ရလို့စိတ်ချမ်းမြေ့ကြောင်း ပြောကြားလိုတယ်။\nနေရပ်စွန့်ခွာသူတွေ ပြန်နိုင်အောင်လို့ ရခိုင်မြောက်ပိုင်းမှာ အိမ်အလုံး ၂၅၀ ကို ကျနော်တို့ တည်ဆောက်ပေးခဲ့တာကို ခင်ဗျား သတိထားမိမယ် ထင်ပါတယ်။ ဒါကို ရခိုင်ပြည်နယ်ဖွံ့ဖြိုးတိုးတက်ရေး အစီအစဉ်မူဘောင်အရ လုပ်ဆောင်တာဖြစ်ပြီး အဲဒီအစီအစဉ်အရ လူမှုစီးပွားစီမံကိန်းတွေအတွက် ကျနော်တို့က နှစ်စဉ် အမေရိကန်ဒေါ်လာ ၅ သန်း (ကျပ် ၇.၄၉ ဘီလျံ) ကို ၅ နှစ်တာကာလအတွက် ပေးမယ်လို့ ကတိပေးထားပါတယ်။ လူမှုစီးပွားတိုးတက်ရေး စီမံကိန်းတွေကို ဆောင်ရွက်ရမယ်ဆိုရင်၊ ရခိုင်ပြည်နယ်မှာ လူငယ်တွေအတွက် အလုပ်အကိုင်အခွင့်အလမ်း တိုးမြှင့်ရေးအတွက် အဲဒီမှာ အသက်မွေးဝမ်းကြောင်း သင်တန်းဌာန ကူညီထူထောင်ပေးရမယ်ဆိုရင် စိတ်ချမ်းမြေ့ကြောင်း ပြည်ထောင်စုအစိုးရကိုရော၊ ရခိုင်ပြည်နယ်အစိုးရကိုပါ ကျနော်တို့ အသိပေးထားပါတယ်။\nမေး။ ။ ရခိုင်မြောက်ပိုင်းကနေ ထွက်ပြေးသွားတဲ့ မွတ်စလင်တွေကို နေရပ်ပြန်ပို့ရေး စိန်ခေါ်မှုတွေအပေါ် အိန္ဒိယ နိုင်ငံရဲ့ အမြင်နဲ့ ပတ်သက်ပြီး ရခိုင်ပြည်နယ်မှာ ရက္ခိုင့်တပ်မတော် (AA) ရဲ့ သြဇာ ကြီးထွားလာနေတယ်။ အထူးသဖြင့် အိန္ဒိယနဲ့ ဘင်္ဂလားဒေ့ရှ် နယ်စပ်မှာပေါ့။ အဲဒီဒေသမှာ အန္ဒိယက ထောက်ပံ့တဲ့ လုပ်ဆောင်ဆဲ ဖွံ့ဖြိုးတိုးတက်ရေး စီမံကိန်းတွေကို ထိခိုက်မှု ရှိမရှိ သိချင်နေကြတယ်။ ဒါက ဆက်ဆံရေးအပေါ် ဘယ်လိုသက်ရောက်မလဲ။\nဖြေ။ ။ ဒီမှာလည်း နှစ်ပိုင်းရှိတယ်။ ပထမပိုင်းက နေရပ်စွန့်ခွာရသူတွေ ပြန်ရေးဖြစ်ပြီး ဒုတိယပိုင်းက အိန္ဒိယနိုင်ငံက ဆောင်ရွက်နေတဲ့ စီမံကိန်းတွေရဲ့ လုံခြုံရေးဖြစ်တယ်။ ပထမပိုင်းကို ပြောရရင် မြန်မာနိုင်ငံဟာ နေရပ်စွန့်ခွာရသူတွေ ပြန်ရေးအတွက် ဘင်္ဂလားဒေ့ရှ်နဲ့ နားလည်မှုတွေ ရှိတယ်။ ဘင်္ဂလားဒေ့ရှ်နဲ့ မြန်မာနှစ်နိုင်ငံစလုံးဟာ ကုလသမဂ္ဂ အဖွဲ့အစည်းတွေနဲ့ နားလည်မှုတွေရှိတယ်။ ဒီနားလည်မှုတွေကို အကောင်အထည်ဖော်တာနဲ့ နေရပ်စွန့်ခွာသူတွေ မြန်မာနိုင်ငံကို ပြန်နိုင်အောင် အောက်ခြေမှာ ဆောင်ရွက်တာကို ကျနော်တို့ မြင်လိုတယ်။\nအိန္ဒိယ စီမံကိန်းတွေရဲ့ လုံခြုံရေးနဲ့ ပတ်သက်လို့၊ ကုလားတန် ဘက်စုံသယ်ယူပို့ဆောင်ရေး စီမံကိန်းနဲ့ ပတ်သက်လို့ အထူးသဖြင့် ချင်းပြည်နယ် ပလက်ဝကနေ အိန္ဒိယနိုင်ငံ မီဇိုရမ်ပြည်နယ် လောင့်လိုင်ခရိုင် ဇိုရင်ပွိုင်အထိ ဆက်သွယ်မယ့် လမ်းတည်ဆောက်ရေးနဲ့ ပတ်သက်လို့ လုံခြုံရေးအခြေအနေအရ လမ်းတည်ဆောက်ရေးလုပ်ငန်းတွေကို အတားအဆီးဖြစ်နေတယ်။ ပလက်ဝက လုံခြုံရေး အခြေအနေအရ သိပ်များများ လုပ်လို့မရဘူး ဖြစ်နေတယ်။\nဒါကြောင့် လမ်းတည်ဆောက်ရေးလုပ်ငန်းတွေ ဆက်လုပ်လို့ရအောင် ဘာတွေ ဘယ်လိုလုပ်ရမယ် ဆိုတာနဲ့ပတ်သက်ပြီး အခြားနည်းလမ်းတွေကို ကျနော်တို့ ရှာဖွေနေပါတယ်။ ဖွံ့ဖြိုးတိုးတက်ရေးဟာ ရခိုင်ပြည်နယ်အတွက် လိုအပ်ချက်ဖြစ်ကြောင်း၊ ဒီဖွံ့ဖြိုးတိုးတက်ရေးကို ကုလားတန်စီမံကိန်းက အကျိုးပြုမှာဖြစ်တယ်လို့ ကျနော်တို့ ယုံကြည်တယ်။\nစစ်တွေဆိပ်ကမ်းက တလ၊ နှစ်လအတွင်း စတင်လည်ပတ်တော့မယ်။ ဒီအချက်နဲ့တင်ပဲ စီးပွားရေးဆောင်ရွက်မှုတွေ ဖြစ်လာလိမ့်မယ်။ ပြီးတော့ လမ်းသာပြီးသွားရင် စစ်တွေဆိပ်ကမ်းနဲ့ အိန္ဒိယနယ်စပ်နဲ့ အိန္ဒိယဘက်ခြမ်းနဲ့ ချိတ်ဆက်မိသွားမယ်။ ဒီလိုဖြစ်ရင် သက်ဆိုင်ရာဒေသတွင်းမှာ ကုန်သွယ်ရေးနဲ့ စီးပွားရေး ဆောင်ရွက်ချက်တွေလို အပြုသဘောဆောင်တယ်။ ဒီစီမံကိန်းကို ကျနော်တို့ ပြီးအောင်လုပ်နိုင်တဲ့အခါ စီးပွားရေးအလားအလာဟာ လူတိုင်းအတွက် အကျိုးရှိတယ်ဆိုတာကို လူတိုင်းသဘောပေါက်ဖို့ ကျနော်တို့မျှော်လင့်ပါတယ်။\nကုလားတန်စီမံကိန်းဟာ AA ရဲ့ စက်ကွင်းထဲမှာ ရောက်နေတာ ထင်ရှားပုံရတယ်။ သူတို့က ဒီစီမံကိန်းကို တိုက်ခိုက်ကြတယ်။ ဒီစီမံကိန်းကို လေ့လာတဲ့ အိန္ဒိယက အဖွဲ့တဖွဲ့ကို ရက္ခိုင့်တပ်မတော်က ဖမ်းဆီးတာ မကြာသေးမီက ဖြစ်ခဲ့တယ်။ အိန္ဒိယ နိုင်ငံသားတယောက် ကံမကောင်းဘဲ အသက်ဆုံးရှုံးခဲ့တယ်။\nကျနော်ပြောခဲ့သလိုပဲ ဒီစီမံကိန်းက အရေးပါတယ်။ ဒီစီမံကိန်းက ရခိုင်ပြည်နယ်နဲ့ ရခိုင်ပြည်သူတွေကို အကျိုးပြုလိမ့်မယ်။ ခြုံပြောရရင် မြန်မာနိုင်ငံနဲ့ အိန္ဒိယနိုင်ငံကိုလည်း အကျိုးပြုတယ်။ စီမံကိန်း အချိန်မီ ပြီးစီးအောင်လို့ လုံံခြုံရေးကိုအာမခံနိုင်ဖို့ ကျနော်တို့တကယ်ကို မျှော်လင့်တယ်။\nမေး။ ။ အိန္ဒိယနဲ့ တရုတ်နိုင်ငံတွေက အရေးကြီးတဲ့ အိမ်နီးချင်းတွေဖြစ်ပြီး နှစ်နိုင်ငံစလုံးက မြန်မာနိုင်ငံနဲ့ ထိတွေ့ဆက်ဆံနေကြတယ်။ ဒါပေမယ့် ဖွံ့ဖြိုးတိုးတက်ရေးစီမံကိန်းတွေနဲ့ အခြေခံအဆောက်အအုံတွေနဲ့ ပတ်သက်ရင် တနိုင်ငံလုံးမှာ ကြီးမားတဲ့ အခြေခံအဆောက်အအုံတွေနဲ့ တရုတ်နိုင်ငံက လေးနက်တက်ကြွတယ်။ မြန်မာနိုင်ငံဟာ အာရှအင်အားကြီးနိုင်ငံ နှစ်နိုင်ငံအတွက် စစ်မြေပြင်နဲ့ ဈေးကွက်ဖြစ်နေတယ်လို့ ပိုပိုပြောလာကြပြီ။\nဖြေ။ ။ ကျနော်တို့က ကျနော်တို့နဲ့ မြန်မာနိုင်ငံရဲ့ ဆက်ဆံရေးကို အခြားနိုင်ငံတခုရဲ့ ရှုထောင့်ကနေ မကြည့်ဘူး။ ကျနော်တို့မှာ ခိုင်မာတဲ့မူဝါဒ မူဘောင်ရှိတယ်။ ပြီးတော့ အိန္ဒိယနဲ့ မြန်မာ အတူတကွ လုပ်ဆောင်ပြီး ကျနော်တို့ရဲ့ မူဝါဒမူဘောင်အတိုင်း ရှေ့ဆက်ရင် ကျနော်တို့အကြား ဆက်ဆံရေးကို ပိုမိုတည်ဆောက်နိုင်မယ်။ ပိုမိုနက်ရှိုင်းခိုင်မာစေမယ်။ ဒီနေ့ထက် ဆက်ဆံရေးပိုမိုခိုင်မာဖို့ လိုအပ်ချက်လည်း ရှိတယ်၊ အလားအလာလည်းရှိတယ်လို့ ကျနော်ထင်တယ်။\nကျနော်စောစောကပြောသလိုပဲ ပိုမိုကြီးမားတဲ့ လမ်းပမ်းဆက်သွယ်ရေး၊ ပိုမိုကြီးမားတဲ့ ပြည်သူချင်းထိတွေ့ဆက်ဆံရေး၊ ပိုမိုကြီးမားတဲ့ စီးပွားရေးဆက်ဆံရေးတွေဟာ ဒီအတွက် အရေးကြီးတယ်။\nမေး။ ။ အာသံပြည်နယ် လီဒိုကနေ တရုတ်နိုင်ငံ ယူနန်ပြည်နယ်ကူမင်းကို ဆက်သွယ်ထားတဲ့ လီဒို/ စတီးဝဲလ် လမ်းမကြီးအကြောင်းကို မေးချင်ပါတယ်။ ဒီလမ်းကို ဒုတိယကမ္ဘာစစ်အတွင်း တည်ဆောက်ခဲ့ပြီး မြန်မာနိုင်ငံ ကချင်ပြည်နယ်က ရှင်ဗွေယမ်၊ မြစ်ကြီးနားနဲ့ ဗန်းမော်တို့လို မြို့တွေကို ဖြတ်သန်းသွားတယ်။ အမျိုးသားအကျိုးစီးပွားနဲ့ ပတ်သက်တဲ့အကြောင်းတွေကြောင့် အိန္ဒိယဟာ တရုတ်နိုင်ငံရဲ့ ရပ်ဝန်းနဲ့လမ်း အစီအစဉ် (BRI) ကိုသာမက၊ အငြင်းပွားနေတဲ့ ကက်ရှ်မီးယားကို ဖြတ်သွားတဲ့ တရုတ်-ပါကစ္စတန် စီးပွားရေး စင်္ကြန်ကိုပါ အိန္ဒိယက ဆန့်ကျင်တယ်။ ဒါကြောင့် ဒီ သုံးနိုင်ငံဆက်သွယ်ထားတဲ့ လမ်းကို ခရီးသွားလုပ်ငန်းမြှင့်တင်ဖို့နဲ့ အိန္ဒိယအရှေ့မြောက်ပြည်နယ်တွေနဲ့ မြန်မာနိုင်ငံက ကချင်ပြည်၊ ချင်းပြည်နယ်နဲ့ ရခိုင်ပြည်နယ်တွေအကြား ကုန်သွယ်မှု မြှင့်တင်ဖို့ အဖြစ် အိန္ဒိယ နိုင်ငံက မြင်ပါသလား။\nဖြေ။ ။ ခင်ဗျားပြောတာ လီဒိုလမ်း၊ သုံးနိုင်ငံ ဆက်သွယ်အဝေးပြေးလမ်းပဲ။ ကျနော်တို့က သုံးနိုင်ငံအဝေးပြေးလမ်းတခုကို လုပ်ဆောင်နေပြီးပြီ။ အဲဒီမှာ အစိတ်အပိုင်း နှစ်ခုရှိတယ်။ တခုက ကလေး၀-ယာကြီးလမ်းပိုင်းနဲ့ အဲဒီက တံတား ၆၉ ခုကို အဆင့်မြှင့်တင်ဖို့ ဖြစ်တယ်။ ကျနော်တို့က အဲဒါတွေကို လုပ်ဆောင်နေပြီး အဲဒီလမ်းပိုင်းက ၂၀၂၁ မှာ ပြီးမယ်လို့ မျှော်လင့်တယ်။ တံတား ၆၉ ခုနဲ့ပတ်သက်ပြီး ဒီတံတားတွေကို ပြင်ဆင်ဖို့ ကျနော်တို့က မြန်မာအစိုးရကို ငွေထုတ်ပေးပြီး ဒီလုပ်ငန်းတွေ မကြာခင်စတင်မယ်လို့ ကျနော်တို့ မျှော်လင့်တယ်။ နောက်တခုကတော့ လီဒိုလမ်းနဲ့ ပတ်သက်ရင် အခုအချိန်အထိ ဘာမှလုပ်ဆောင်နေတာ မရှိဘူး။ ကျနော်တို့က သုံးနိုင်ငံအဝေးပြေးလမ်းနဲ့ ကုလားတန် စီမံကိန်းနဲ့တင် အလုပ်တွေလုံလောက်နေပါပြီ။\nမေး။ ။ မြန်မာနိုင်ငံ ဒီမိုကရေစီ ပြုပြင်ပြောင်းလဲရေး လုပ်ငန်းစဉ်ကို ဘယ်လိုမြင်လဲ။ အဲဒီလုပ်ငန်းစဉ်ဟာ ထိခိုက်လွယ်တဲ့ လုပ်ငန်းစဉ်ဖြစ်ပြီး အချိန်မရွေး ပျက်စီးနိုင်တယ်လို့ အချို့ကပြောကြတယ်။ တချို့ကကျတော့လည်း ဒီလုပ်ငန်းစဉ်က တိုးတက်နေတယ်။ စိန်ခေါ်မှုတွေအများကြီးရှိနေလို့ အချိန်ယူရမယ်လို့ပြောကြတယ်။ တချို့ကျတော့ အကောင်းမြင်ကြပြီး မြန်မာနိုင်ငံဟာ ထိုက်တန်တဲ့နေရာကို ရောက်မယ်လို့ထင်ကြတယ်။ အခုလက်ရှိ ပြုပြင်ပြောင်းလဲရေး လုပ်ငန်းစဉ်ကို ဘယ်လိုမြင်လဲ။\nဖြေ။ ။ ဒီမိုကရက်တစ်နဲ့ အခြား အသွင်ကူးပြောင်းရေးတွေနဲ့ ပြန်လည်သင့်မြတ်ရေး လုပ်ငန်းစဉ်တွေဆိုတာ အမြဲတမ်း စိန်ခေါ်မှုတွေ ဖြစ်ပါတယ်။ လွယ်ကူတဲ့လုပ်ငန်းစဉ်တွေ မဟုတ်ပါဘူး။ ရေရှည်အမြင်နဲ့ ကြည့်မယ်ဆိုရင် ခင်ဗျားတို့နိုင်ငံဟာ ထူးခြားတဲ့လမ်းကြောင်းကို ရောက်နေပြီလို့ ကျနော်ထင်ပါတယ်။ မြန်မာနိုင်ငံဒီမိုကရေစီ အသွင်းကူးပြောင်းရေးမှာ အိန္ဒိယနိုင်ငံဟာ မြန်မာနိုင်ငံနဲ့အတူ ရပ်တည်ပါတယ်။ ဒီမိုကရက်တစ် အသွင်ကူးပြောင်းရေးနဲ့ ပတ်သက်ရင် စွမ်းရည်တည်ဆောင်ရေးအရ ကျနော်တို့ဟာ မြန်မာနိုင်ငံနဲ့ ထိတွေ့ဆက်ဆံနေပါတယ်။\nပြည်သူ့ဝန်ထမ်းတွေ၊ ခရိုင်တရားသူကြီးတွေ၊ မြို့နယ် အုပ်ချုပ်ရေးမှူးတွေအတွက် သင်တန်းတွေ၊ ရဲတပ်ဖွဲ့အတွက် သင်တန်း၊ ပြည်ထောင်စု ရွေးကောက်ပွဲကော်မရှင် အရာရှိတွေအတွက် သင်တန်း၊ တရားရေးအရာရှိတွေအတွက် သင်တန်း စသည်ဖြင့် လုပ်ဆောင်နေပါတယ်။ ကျနော်တို့မှာ လုပ်ဆောင်နေဆဲ စွမ်းရည်တည်ဆောက်ရေး အစီအစဉ်တွေ ရှိပါတယ်။ မန္တလေးက မြန်မာသတင်းအချက်အလက် နည်းပညာ သိပ္ပံ [MIIT] လို၊ ရေဆင်း စိုက်ပျိုးရေးတက္ကသိုလ်က စိုက်ပျိုးရေး သုတေသနနဲ့ ပညာရေး အဆင့်မြင့်ဌာနလို အဆင့်မြင့်ဌာနတွေကိုလည်း ကျနော်တို့ ပူးပေါင်းဆောင်ရွက်နေပါတယ်။ ဒါတွေဟာ ရှုပ်ထွေးပြီးအချိန်ယူရတဲ့ ကိစ္စတွေဖြစ်ပြီး ကျနော်ကတော့ အကောင်းမြင်ပါတယ်။\nမေး။ ။ တနိုင်ငံလုံးပစ်ခတ်တိုက်ခိုက်မှု ရပ်စဲရေးသဘောတူစာချုပ် (NCA) က တဆင့် ငြိမ်းချမ်းရေးရဖို့ မြန်မာနိုင်ငံရဲ့ အားထုတ်မှုမှာ နိုင်ငံအများအပြား ဝင်ရောက်ပတ်သက်နေကြပါတယ်။ အိန္ဒိယ၊ တရုတ်၊ ဂျပန်နဲ့ အနောက်နိုင်ငံတွေဟာ အကျိုးပြုနေကြပါတယ်။ ငြိမ်းချမ်းရေးလုပ်ငန်းစဉ်ကို ဘယ်လို အကဲဖြတ်မလဲ။ အစောကပြောသလိုပဲ အိန္ဒိယနိုင်ငံဟာလည်း နာဂလူမျိုးတွေအတွက် စိုးရိမ်ပြီး နယ်စပ်ဒေသတွေက တချို့အဖွဲ့အစည်းတွေ ပါဝင်အောင် ကာကွယ်ရေးအရ လုပ်ဆောင်နေတယ်လေ။\nဖြေ။ ။ NCA မှာ မူဘောင်တခုပါတယ်။ ကျနော်တို့ဟာ ခင်ဗျားတို့ နိုင်ငံနဲ့ အတွေ့အကြုံ ဖလှယ်မှု အရလည်း ဆက်ဆံနေတယ်။ ကျနော်တို့မှာ ဖက်ဒရယ် လက္ခဏာဆောင်တဲ့ ဖွဲ့စည်းအုပ်ချုပ်ပုံအခြေခံ ဥပဒေရှိတယ်။ ကျနော်တို့တလျှောက်လုံး လုပ်နေတာက ပို့ချချက်တွေ စီစဉ်ပေးတယ်။ အိန္ဒိယက ကျွမ်းကျင်သူတွေကိုခေါ်ပြီး ကျနော်တို့ရဲ့ ဖက်ဒရယ်အတွေ့အကြုံကို မျှဝေတယ်။ ကျနော်တို့ရဲအတွေ့အကြုံနဲ့ ထိတွေ့နိုင်အောင်လို့ ဒီကလူတွေ ဟိုကိုသွားနိုင်အောင်စီစဉ်တယ်။ အရှေ့မြောက်ဒေသမှာ ကျနော်တို့အတွက် စိန်ခေါ်မှုတွေက ဘာတွေဖြစ်တယ်ဆိုတာ ခင်ဗျား ကောင်းကောင်းသိပါတယ်။ ဒါတွေရဲ့ တချို့ကို ငြိမ်းချမ်းရေးလုပ်ငန်းစဉ်နဲ့ ဖြေရှင်းခဲ့ပါတယ်။\nကျနော်တို့ရဲ့ ငြိမ်းချမ်းရေးလုပ်ငန်းစဉ်နဲ့ ပတ်သက်တဲ့ အတွေ့အကြုံကိုလည်း ကျနော်တို့ မျှဝေတယ်။ ငြိမ်းချမ်းရေးလုပ်ငန်းစဉ်နဲ့ အမျိုးသားပြန်လည်သင့်မြတ်ရေးဟာ အချိန်လိုတယ်။ အဲဒီလို ယုတ္တိခိုင်မာတဲ့ ကောက်ချက်ကို သက်ဆိုင်သူအားလုံးက လက်ခံမယ်လို့ ထင်ပါတယ်။\nမေး။ ။ နိုင်ငံတော်အတိုင်ပင်ခံ ဒေါ်အောင်ဆန်းစုကြည်က ရခိုင်ပြည်နယ်မြောက်ပိုင်းက မွတ်စလင်အကျပ်အတည်းမှာ တပ်မတော်ရဲ့ အခန်းကဏ္ဍကြောင့် ဖြစ်ပေါ်လာတဲ့ လူမျိုးတုံးသတ်ဖြတ်မှု စွပ်စွဲချက်ကို ရင်ဆိုင်ဖို့ သဟိဂ်န်ိုင်ငံတကာတရားရုံးကို သွားပါတယ်။ အခြားနိုင်ငံတွေနဲ့ အစိုးရတွေက အစိုးရကို ထောက်ခံကြောင်း ဖော်ပြကြတယ်။ တိုင်းရင်းသား အမျိုးမျိုးကလည်း ဒီကိစ္စနဲ့ပတ်သက်ပြီး ကြေညာချက်တွေထုတ်ကြတယ်။ သံအမတ်ကြီးအဲဒါကို ဘယ်လိုနားလည်လဲ။\nဖြေ။ ။ တရားရေး လုပ်ငန်းစဉ်မို့ ကျနော် အဲဒီကိစ္စကို ဘာမှမပြောလိုပါဘူး။ ကျနော်ပြောချင်တာက အဲဒီကိစ္စကို ဆွေးနွေးတုန်းက ကျနော်တို့ဟာ နိုင်ငံတကာညီလာခံမှာ မဲပေးပြီးဖြစ်တဲ့အတွက် အိန္ဒိယရဲ့ သဘောထားကို ကောင်းကောင်းသိကြပါတယ်။\nမေး။ ။ အာဖဂန်နစ္စတန်ပြီးရင် အာရှမှာ မြန်မာနိုင်ငံက အစွက်ဖက်ခံရဆုံးနိုင်ငံလို ဖြစ်နေတယ်။ ဒါမျိုးကို အလေ့အကျင့်ရသလို ဖြစ်နေပြီ။ မြန်မာနိုင်ငံ ရင်ဆိုင်နေရတဲ့ပြဿနာကို ပြောရတာကို ပြင်ပအင်အားစုတွေနဲ့ အစိုးရတွေက ပြောရတာ ခံတွင်းတွေ့နေပုံရတယ်။ နိုင်ငံစုံမှာ တာဝန်ထမ်းဆောင်ခဲ့တဲ့ သံတမန်တယောက်အနေနဲ့ ဘာပြောချင်လဲ။\nဖြေ။ ။ ဘယ်လိုလမ်းကို လျှောက်ချင်တယ် ဆိုတာကို မြန်မာနိုင်ငံကပဲ ဆုံးဖြတ်ရမှာဖြစ်ပါတယ်။ ဒီဆုံးဖြတ်ဟာလည်း မြန်မာနိုင်ငံနဲ့သာ ဆိုင်ပါတယ်။\n(ဧရာဝတီ အင်္ဂလိပ်ပိုင်းတွင် ဖော်ပြထားသော Myanmar Plays a Role in New Delhi’s Two Major Foreign Policy Initiatives: Indian Ambassador ကို ဘာသာပြန်ဆိုသည်။)\nYou may also like these stories:\nအိမ်တွင်းပုန်း အိန္ဒိယ စီးပွားရေး\nကခုန်ပျော်ပါးနေသော ဘောလီးဝုဒ်၏ နောက်ကွယ်\nအိန္ဒိယသားတွေ လာချေပြီ"
    },
    {
        "url": "https://burma.irrawaddy.com/opinion/interview/2020/01/15/212874.html",
        "title": "တရုတ်သမ္မတ ခရီးစဉ်၌ ကျောက်ဖြူ စီးပွားရေးဇုန် လက်မှတ်ထိုးမည်ဆိုသည့် အပေါ် ဒေသခံများ သဘောထား",
        "body": "တရုတ်သမ္မတ ရှီကျင့်ဖျင်သည် ယခုလ ဇန်နဝါရီလ ၁၇ ရက်တွင် မြန်မာနိုင်ငံသို့ လာရောက်မည် ဖြစ်သည်။ သူ၏ ခရီးစဉ် အတွင်း နေပြည်တော်က အစိုးရအဖွဲ့ ခေါင်းဆောင်များနှင့် တွေ့ဆုံကာ မြန်မာနိုင်ငံအတွင်းက တရုတ်နိုင်ငံ၏ ရင်းနှီးမြှုပ်နှံမှု လုပ်ငန်းများ အပါအဝင် စစ်မီးတောက်လောင်နေသည့် ရခိုင်ပြည်နယ်အတွင်းက ကျောက်ဖြူ အထူးစီးပွားရေးဇုန်၊ ရေနက် ဆိပ်ကမ်း စသည့် လုပ်ငန်တချို့ကိုလည်း စတင် အကောင်အထည်ဖော် တည်ဆောက်ရန် သဘောတူ လက်မှတ် ရေးထိုး ကြမည်ဟု သတင်းများ ထွက်ပေါ်နေသည်။\nတပ်မတော်နှင့် ရက္ခိုင်စစ်တပ် (AA) တို့၏ နှစ်ဖက် တိုက်ပွဲများမှာ ၁ နှစ်ကျော်ကြာမြင့်လာသည်နှင့် အတူ စစ်ရေးပဋိပက္ခ ဧရိယာမှာ ရခိုင်မြောက်ပိုင်းမှနေ တောင်ပိုင်းမြို့နယ်များအထိ ကူးစက်ကျယ်ပြန့်လာနေသည့် အတွက် ဒေသခံ တချို့က လည်း ဖွံ့ဖြိုးရေး လုပ်ငန်းများထက် ငြိမ်းချမ်းရေး လုပ်ငန်းများကိုသာ ဦးစားပေး လုပ်သင့်ကြောင်း ပြောဆိုကြသလို တချို့ ကလည်း အလုပ်အကိုင် အခွင့်အလမ်းနှင့် မြေယာလျှော်ကြေးများကိုသာ ပေးဆောင်မည်ဆိုပါက အထူးစီးပွားရေး စီမံ ကိန်းအပေါ် ထောက်ခံ ကြိုဆိုကြောင်း အမြင်အမျိုးမျိုး ဖြစ်ပေါ်လျက် ရှိသည်။\nထိုသို့သော အကြောင်းများနှင့် ပတ်သက်၍ ကျောက်ဖြူ ဒေသခံများ၏ သဘောထား အမြင်များကို ဧရာဝတီ အကြီးတန်း သတင်းထောက် မင်းအောင်ခိုင်က မေးမြန်း တင်ပြလိုက်ပါသည်။\nဦးဖိုးစံ\nပြည်နယ်လွှတ်တော် ကိုယ်စားလှယ်၊ ကျောက်ဖြူ မဲဆန္ဒနယ်\nတရုတ်သမ္မတ ခရီးစဉ်မှာ ကျောက်ဖြူ အထူးစီးပွားရေးဇုန် (SEZ) လုပ်ဖို့ သဘောတူ လက်မှတ်ရေးထိုးမယ် ဆိုတဲ့အပေါ် မှာ ကျနော်တို့ ဖြစ်ချင်တဲ့ သဘောထားက ဒေသခံတွေနဲ့ လာရောက် တွေ့ဆုံပြီးတော့ ကျယ်ကျယ်ပြန့်ပြန့်လေး ဆွေးနွေး ရင်တော့ ပိုလို့ကောင်းမယ်လို့ ထင်တယ်။ဒေသခံတွေရဲ့ သဘောထားကို မရဘဲနဲ့ လုပ်ရင်တော့ ဝိရောဓိတွေ ဖြစ်လာနိုင် တယ်။\nစီပွားရေး အထူးဇုန်တခု အကောင်အထည်ဖော်မယ် ဆိုရင် အဓိက မြေယာတွေ လိုတာကိုး။ မြေယာတွေက လယ်သမား တွေဆီမှာပဲ ရှိတယ်။ နောက် အစိုးရပိုင်တဲ့ မြေလွတ်မြေရိုင်းတွေ ရှိတယ်။ အဲဒါတွေ ပတ်သက်လို့ကတော့ ဒီမှာ ပွင့်လင်း မြင်သာစွာ လာရောက်ချပြရင်တော့ ပိုပြီးကောင်းမယ်။ ဒီလို မဟုတ်ဘဲနဲ့ ဒီအတိုင်းသာ လက်မှတ် ထိုးလိုက်မယ်ဆိုရင် ဘယ်နေရာတွေ ဇုန်ထဲမှာပါမယ်။ ဘယ်ရွာတွေ ပြောင်းရွှေ့ရမယ်ဆိုတာတွေကို တိတိကျကျ မသိဘူး။\nဖြစ်လာတဲ့အခါမှာ ရုန်းရင်းဆန်ခတ် ရွာတွေကို ပြောင်းရမယ်ဆိုရင်တော့ ကျနော်တို့ ကိုယ်စားလှယ်အနေနဲ့လည်း ပြည်သူတွေဆီကို ပြောရတာ အခက်အခဲရှိမယ်။ အဲဒီအတွက်နဲ့ ဒေသခံ ပြည်သူတွေကို ချပြတာက ပိုပြီးတော့ ကောင်းမယ်လို့ မြင်မိတယ်။\nလက်ရှိမြေပြင် အနေအထားမှာ ပွင့်လင်းမြင်သာစွာ တခုမှတော့ မသိရသေးဘူး။ ရန်ကုန်နဲ့ နေပြည်တော်မှာပဲ အစည်းအ ဝေး လုပ်တာတွေကို တွေ့ရတယ်။ကျနော်တို့ ကျောက်ဖြူ ဒေသခံလာပြီးတော့ ချပြတာတွေ တခုမှာ မရှိဘူး။ အစိုးရဲ့သ ဘောထားရော၊ တရုတ်စီးပွားရေး ကော်ပိုရေးရှင်း (CITIC) ကုမ္ပဏီရဲ့ သဘောထားရော ရေရေရာရာ တခုမှ မသိရဘူး ဖြစ်နေတယ်။\nမြေယာတိုင်းတာနဲ့ ပတ်သက်လို့ အစိုးရအဖွဲ့ ၂၀၁၆ ခုနှစ်ကတည်းက ရိုက်နှိပ်ထားတဲ့ စာအုပ်တအုပ်ကတော့ ဇုန်ဧရိယာ သတ်မှတ်ထားတာ တခုလောက်ကိုတော့ တွေ့မိတယ်။ ခရိုင်အုပ်ချုပ်ရေးမှူးဆီကတဆင့် စာအုပ်ပေးလို့တော့ သိရတယ်။ ရေနဲ့ မြေယာ ဘယ်လောက်ပါမယ်။ ဆိပ်ကမ်းအတွက် သတ်မှတ်ထားတဲ့ မြေက ဘယ်လောက်၊ စက်ရုံ ဧရိယာက ဘယ် လောက် ၊ ဆိပ်ကမ်းကြီးလုပ်ဖို့အတွက်က ဘယ်လောက်ဆိုတဲ့ သတ်မှတ်ထားတဲ့ စာအုပ်တအုပ်တော့ တွေ့မိတယ်။\nမြေပြင်မှာ အနေအထားကိုတော့ အုပ်ချုပ်ရေးအဖွဲ့နဲ့ သက်ဆိုင်ရာဌာနကပဲ စာရင်းကောက်လို့ ရှိတယ်။ ကျနော်တို့ လွှတ် တော် ကိုယ်စားလှယ်တွေကတော့ အဲဒီအထဲမှာ မပါတဲ့အတွက် မသိရဘူး။ ကျောက်ဖြူဇုန် ဧရိယာအတွက် ကနဦး သိုင်းချောင်း ကျေးရွာ အုပ်စုထဲမှာ မြေဧက ၂၅၀ အကောင်ထည်ဖော်မယ် ဆိုတာလည်း တခေါက် ကြားလိုက်တယ်။ အဲဒါကလည်း လောလောဆယ် ပျောက်နေတယ်။\nစီပွားရေးဇုန် လုပ်မယ်ဆိုတဲ့အပေါ် ဒေသခံတွေ သဘောထားက အမျိုးမျိုးဖြစ်နေတယ်။ ကျနော်တို့ ကျေးရွာတွေကို ကွင်း ဆင်းတဲ့အခါမှာ တချို့ကလည်း အရင် ရွှေသဘာဝဓာတ်ငွေ့ တရုတ်စီမံကိန်းလုပ်တဲ့ အချိန်တုန်းက အခက်အခဲတွေ ရှိခဲ့ကြ တဲ့အတွက် စိုးရိမ်မှုတွေ ရှိတယ်။\nတချို့ကလည်း အလုပ်ကိုင် အခွင့်အလမ်း ပေးမယ်ဆိုရင်တော့ လက်ခံမယ်ဆိုတဲ့ အမြင်သဘောထားက နှစ်မျိုး ဖြစ်နေ တယ်။ အဲဒီအတွက်နဲ့ အလုပ်အကိုင် အခွင့်အလမ်း ရရှိတယ်၊ ဖွံ့ဖြိုးတိုးတက်လာမယ် ဆိုရင်တော့ ကျနော်တို့ကလည်း ထောက်ခံတယ်။\nအဲဒီလိုမှ မဟုတ်ဘဲနဲ့ မြေယာတွေပဲ အသိမ်းခံလိုက်ရပြီးတော့ ရွာတွေပဲ ပြောင်းရွှေ့ခံရတာ၊ ဒေသခံ ပြည်သူတွေ အခက် အခဲပဲ ကျမယ်ဆိုရင်တော့ ကျနော်တို့လည်း ပြည်သူတွေ ရင်ထဲမှာ ရှိသလို ဒီစီမံကိန်းကို မထောက်ခံနိုင်ဘူး။ စီမံကိန်း က ဒေသခံပြည်သူတွေကို ဘယ်လောက် အကျိုးပြုမလဲဆိုတာက သူတို့ ရေးဆွဲထားတဲ့ Master Plan သိရပြီးမှ ပြောလို့ရ မယ်။ ကိုယ်စားလှယ်တဦးအနေနဲ့ ခန့်မှန်းပြီး ပြောဖို့က ခက်တယ်။ ဒီဟာတွေက အဓိက အစိုးရအပေါ်ကို မေးခွန်းထုတ် ရမှာ ဖြစ်တယ်။\nတရုတ်သမ္မတနဲ့ တာဝန်ရှိတဲ့ အစိုးရ အကြီးအကဲတွေကို ကျနော်တို့ ပြောချင်တာ တိုက်တွန်းချင်တာက ပြည်သူအတွက် အမှန်တကယ် အကျိုးရှိတယ်၊ ဒေသအတွက်လည်း အမှန်တကယ် အကျိုးပြုမယ်၊ နိုင်ငံအတွက်လည်း အကျိုးရှိမယ်ဆိုရင်တော့ ကျနော်တို့ကတော့ ကြိုဆိုတယ်။\nအဲဒါမျိုး မဟုတ်ဘဲ မြေသိမ်းယာသိမ်းကိစ္စတွေနဲ့ နိုင်ငံခြားကလာတဲ့ လူတွေနဲ့ ပြဿာနာပေါင်း သောင်းခြောက်ထောင် ဖြစ် ပြီးတော့ နိုင်ငံခြားကလာတဲ့ လူတွေပဲ အလုပ်အကိုင်အခွင့်လမ်း ရပြီး ဒီဒေသကလူတွေက ပညာကလည်း မရှိ အလုပ်အ ကိုင် အတွေ့အကြုံကလည်း မရှိဘူးဆိုတဲ့အခါ အလုပ်အကိုင် အခွင့်လမ်းမရရှိဘဲနဲ့ ပြည်သူတွေပဲ ဒုက္ခရောက်မယ့် အနေ အထားဆိုရင်တော့ ကျနော်တို့က ကန့်ကွက်ရမှာ ဖြစ်တယ်။\nဦးထွန်းကြည်\nညှိနှိုင်းရေးမှူး၊ ကျောက်ဖြူ ကျေးလက်ဒေသ ဖွံ့ဖြိုးရေးအသင်း\nကျနော်တို့ သဘောထားက ရခိုင်ပြည်နယ်မှာ အခု အခြေအနေအရ ပြည်ထောင်စု အစိုးရအနေနဲ့ မဖြစ်မနေ လုပ်ဖို့ လိုအပ် တာက ငြိမ်းချမ်းရေး ကိစ္စပေ့ါလေ။ နောက်တခါ လူပေါင်း ၁ သိန်းကျော်လောက် အိုးအိမ် စွန့်ခွာပြီးတော့ ထွက်ပြေးနေရ တာတွေကို သူတို့ ဘဝလုံခြုံစွာ အိမ်ပြန်နိုင်ရေး အဓိက ပစ်မှတ်ထားပြီးတော့ လုပ်ဖို့လိုတဲ့ ကာလလို့ ကျနော်အနေနဲ့ မြင်မိ တယ်။ ရင်းနှီးမြှုပ်နှံမှုက မလိုအပ်ဘူးလားဆိုတော့ ဒါလည်း လိုအပ်ပါတယ်။ ဒါပေမယ့် အခု အချိန်အခါမှာ ပထမဦးစားပေး လုပ်ငန်းတခုတော့ မဟုတ်ဘူး။\nဒီအချိန်အခါမှာ တရုတ်သမ္မတကလည်း မြန်မာနိုင်ငံရေး ပြုပြင်ပြောင်းလဲကို ဇောင်းပေးပြီးတော့ စကားပြောသင့်တဲ့ ကာလ လို့လည်း မြင်တယ်။ အဲဒီလို မဟုတ်ဘဲ သူတို့နိုင်ငံရဲ့အကျိုးစီးပွားအတွက်ပဲ ကြည့်ပြီး လုပ်မယ်ဆိုရင် ဒီနိုင်ငံရဲ့ ပဋိပက္ခက ပိုပြီးတော့ တာရှည်သွားမယ်။\nလက်ရှိ မြေပြင်မှာတော့ လောလောဆယ် တခုမှ အကောင်အထည်ဖော်တာတွေတော့ မရှိသေးဘူး။ သဘာဝ ပတ်ဝန်း ကျင်နှင့် လူမှုဘဝ ထိခိုက်မှု ဆန်းစစ် လေ့လာချက် (EIA/SIA) တွေတောင်မှ မလုပ်ရသေးဘူး။ သူတို့မှာ စီမံကိန်းများ အကောင်အထည်ဖော် ဆောင်ရွက်နိုင်ဖို့ သဘောတူညီမှု စာချုပ် (MoA) လက်မှတ်ထိုးပြီးမှပဲ EIA ၊ SIA လုပ်မယ်။ အဲဒီလို လုပ်တာ ၁ နှစ်လောက်တော့ ကြာမယ်။ အဲဒီလို လုပ်ငန်းပြီးတဲ့အခါ သို့တည်းမဟုတ် လုပ်ငန်းလုပ်တဲ့ ကြားကာလမှာ မြန်မာအစိုးရမှာ သူတို့ ရထားတဲ့ ရှယ်ယာတွေထဲက တချို့ကို ပြန်ရောင်းရမှာ ရှိသေးတယ်။\nကျနော်တို့က မြင်တာက ဒီကျောက်ဖြူ အထူးစီးပွားရေးဇုန်ကို ဖော်ဆောင်ခြင်းအားဟာ လက်ရှိ ဖွဲ့စည်းပုံ အခြေခံ ဥပဒေ အတိုင်းသွားရင်တော့ ဒေသခံ ပြည်သူတွေအတွက် အကျိုးမရှိနိုင်ဘူး။ အခုလည်း ကျနော်တို့ ရခိုင်ဘက်က အရင်းအနှီး တွေ အများကြီး ပေးထားရတာပဲ။ ဂက်စ်ပိုက်လိုင်း၊ ရေနံပိုက်လိုင်း နောက်တခါ သဘာဝဓာတ်ငွေ့တွင်းတွေ တူးပြီးတော့ ထုတ်ယူနေတာတွေလည်း အများကြီး ရှိတယ်။\nအခုထိ အကျိုးအမြတ် တပြားမှ ပြန်မရဘူးလေ။ အဲဒါတွေက ဖွဲ့စည်းပုံ အခြေခံ ဥပဒေရဲ့ အဓိက ပြဿနာမှာ မူတည်နေ တယ်။ အာဏာခွဲဝေရေး၊ သဘာဝ သယံဇာတဆိုင်ရာ ခွဲဝေမှုတွေ လုပ်ဖို့ လိုတယ်။ အဓိကတော့ တိုင်းရင်းသားများ လို လားနေတဲ့ ပြည်ထောင်စု၊ ပြည်နယ်တွေရဲ့ အာဏာခွဲဝေမှု၊ လုပ်ပိုင်ခွင့် ခွဲဝေမှု၊ အခွန်အခနဲ့ သယံဇာတခွဲဝေမှု အပိုင်းကို ပထမဦးစားပေး အနေနဲ့ သွားမှ ဒီနိုင်ငံ စစ်မှန်တဲ့ ငြိမ်းချမ်းရေး လုပ်ငန်းစဉ် တခုဖြစ်မယ်။\nဒီလို မဟုတ်ရင်တော့ စစ်မှန်တဲ့ ငြိမ်းချမ်းရေး ခရီးတခုကို မရောက်နိုင်ဘူး။ ကျောက်ဖြူ အထူးစီးပွားရေးဇုန်က လက်ရှိ ကာ လမှာ ရခိုင်တိုင်းရင်းသားတွေ အတွက် မရှိမဖြစ်လို အပ်နေတဲ့အရာတခုတော့ မဟုတ်ဘူး။ သို့သော် ရခိုင်တွေအတွက် လိုအပ်တဲ့ အချိန်ကတော့ စောစောက ကျနော်ပြောတဲ့ ပြည်ထောင်စုနဲ့ ပြည်နယ်တွေ အာဏာခွဲဝေမှု၊ လုပ်ပိုင်ခွင့် ခွဲဝေမှု ပြီးသွားတဲ့ကာလ စစ်မှန်တဲ့ ဒီမိုကရက်တစ် ဖယ်ဒရယ် ပြည်ထောင်စုကို တည်ဆောက်ပြီးတဲ့ ကာလမှ ဒီစီမံကိန်းတွေကို ဆက်လက် လုပ်သင့်တယ်လို့ ကျနော် မြင်တယ်။\nတကယ်လို့များ ကျောက်ဖြူ အထူးစီးပွားရေးဇုန် လုပ်ငန်းတချို့တပိုင်းကို လုပ်ကိုင်ဆောင်ရွက်ဖို့ အစိုးရအနေနဲ့ သဘောတူ လက်မှတ်ထိုးလိုက်မယ်ဆိုတဲ့ ကိစ္စတွေကတော့ ရခိုင်နိုင်ငံရေးသမားတွေနဲ့ ပိုပြီးတော့ သက်ဆိုင်ပါလိမ့်မယ်။ ကျနော်တို့ က သာမန် လူမှုရေးအသင်းအဖွဲ့တွေသာ ဖြစ်တယ်။ ဒီဟာက တကယ့် မဟာဗျူဟာနိုင်ငံရေးလေ။ ရခိုင်နိုင်ငံရေးသမား တွေ၊ ရခိုင်နိုင်ငံရေး ပါတီတွေရဲ့ အခန်းကဏ္ဍကို ကျနော်တို့ စောင့်ကြည့်ရမှာပေါ့။\nတရုတ်ဘက်က ရခိုင်ပြည်နယ်အတွင်းမှာ ဖွံ့ဖြိုးရေး စီမံကိန်းတွေကို လုပ်ဖို့ ဆန္ဒပြင်းပြနေတယ်ဆိုတဲ့အပေါ်ကို ကျနော့် အမြင်ကတော့ တရုတ်ကတော့ လိုအပ်ချက်ကို ပြောနေမှာပဲ။ သူလိုချင်တာကို သူတောင်းနေမှာပဲ။ နောက်တခုက အိန္ဒိယ ရဲ့ အရှေ့မျှော်ဝါဒကလည်း ရခိုင်ပြည်နယ်ထဲမှာ လာပြီးတော့ အခြေတည်နေတာကိုး။ ဆိုတဲ့အခါ ဘယ်လို ပုံစံမျိုးဖြစ်လာ နိုင်လဲ ဆိုတာကတော့ တိတိကကျ ပြောဖို့ ခက်တယ်။\nမြန်မာနိုင်ငံထဲမှာ ရှိနေတဲ့ တိုင်းရင်းသား အားလုံးရဲ့ ပူးပေါင်းဆောင်ရွက်မှု ဘယ်လောက် အားကောင်းလာမလဲ ဆိုတဲ့ အပိုင်းမှာ ပိုပြီး မူတည်သွားလိမ့်မယ်လို့ ကျနော်အနေနဲ့ မြင်တယ်။ ပြောရမယ်ဆိုရင်တော့ တရုတ်က အိန္ဒိယရဲ့ အရှေ့ မျှော်ဝါဒကို မြန်မာနိုင်ငံထဲမှာ အဆုံးသတ်ဖို့ စဉ်းစားတယ်။ အိန္ဒိယကလည်း မြန်မာနိုင်ငံထဲကနေပြီးတော့ သူရဲ့ ကုန်သွယ် ရေး လမ်းကြောင်းကို ဖောက်ထွက်ဖို့ စဉ်းစားတယ်။\nတရုတ်ကလည်း ရခိုင်ပြည်နယ် ကျောက်ဖြူကို အခြေတည်ပြီးတော့ အရှေ့အလယ်ပိုင်း နိုင်ငံတွေအထိ သူရဲ့ ကုန်သွယ်မှု စီးပွားရေး လုပ်ငန်းတွေကို လုပ်ဆောင်ဖို့ မျှော်မှန်းထားတာတွေကို တွေ့ရတယ်။ ဒီကြားထဲမှာတော့ ကျနော်တို့ အများကြီး ရှုပ်ထွေးလာနိုင်တယ်။ ပိုပြီး ဆိုးဆိုးဝါးဝါး ဖြစ်လာနိုင်တာက ဘာလဲဆိုရင် ရခိုင်လူထုတရပ်လုံး လိုချင်နေတဲ့၊ လိုအပ်နေတဲ့ ပုံစံနဲ့ လက်ရှိပြည်ထောင်စု အစိုးရ ဖော်ဆောင်တဲ့ အခင်းအကျင်း နှစ်ခုကြားမှာ ကောင်းမွန်တဲ့ အချိတ်အဆက်တခုကို မတည်ဆောက်ထားနိုင်ရင်တော့ ဒီနိုင်ငံရဲ့ ငြိမ်းချမ်းရေး ခရီးလမ်းကြောင်းဟာ မသေချာမရေရာနဲ့ ခက်ခဲသွားမယ်လို့ ကျနော် ထင်တယ်။\nအဓိကတော့ ငြိမ်းချမ်းရေးကိုပဲ တည်ဆောက်ဖို့ လိုတယ်။ အခုအချိန်ကတော့ မြန်မာနိုင်ငံ အကျပ်အတည်း၊ မြန်မာ အစိုးရ ရဲ့ကမ္ဘာ့ဖိအား အပေါ်မှာ ကျရောက်နေတဲ့ အကျပ်အတည်းကြောင့် တရုတ်ရဲ့လိုအင်ကိုတော့ အတိုင်းအတာတခုထိ မဖြစ် ဖြစ်အောင် လိုက်လျောမယ်လို့တော့ ကျနော်အနေနဲ့ မြင်တယ်။\nဦးကျော်အေးသိန်း\nစီမံ/ဘဏ္ဍာဝန်ကြီး၊ ရခိုင်ပြည်နယ် အစိုးရအဖွဲ့ဝင်\nတရုတ်သမ္မတ ကိစ္စတွေနဲ့ ပတ်သက်လို့ ကျနော်တို့ဆီကို စာဝင်တာတွေ၊ အကြောင်းကြားတာတွေ တခုမှတော့ မရှိဘူး။ ကျောက်ဖြူ အထူးစီပွားရေးဇုန် ကိစ္စလည်းပဲ စီပွား ကူးသန်း ဝန်ကြီးဌာနကိုပဲ မေးရမယ်။ ကျနော်တို့က ဘာမှ အတည်ပြု ပြောကြားလို့ မရဘူး။\nလတ်တလောမှာလည်း အဲဒီ ကျောက်ဖြူ အထူးစီပွားရေး ကိစ္စနဲ့ပတ်သက်လို့ အကောင်အထည်ဖော် ဆောင်ရွက်တာ မရှိ သေးဘူး။ လက်မှတ်ထိုးဖို့ လုပ်နေတဲ့အပိုင်းပဲ ရှိတယ်။ သဘောတူ လက်မှတ်မထိုးဘဲ ဘာမှ လုပ်လို့ မရဘူးလေ။ အဲဒီ လက်မှတ်ထိုးမယ့် ကိစ္စကလည်း ပြည်ထောင်စုက လုပ်နေတာလေ။\nဒီကျောက်ဖြူ အထူးစီပွားရေးဇုန်က ပြည်ထောင်စုက ကိုင်တွယ်ပြီး လုပ်တာဖြစ်တဲ့ အတွက်ကြောင့် ကျနော်တို့အနေနဲ့က တော့ ဝိုင်းဝန်းကူညီ ဆောင်ရွက်ပေးရတာပဲ ရှိတာကိုး။ ဥပဒေ၊ လုပ်ထုံး၊ လုပ်နည်းကတော့ ဒီလိုပဲ ပြဋ္ဌာန်းထားတာလေ။ ကျနော်တို့ တခုမှ လုပ်တာ မရှိဘူး။ ပြည်ထောင်စုကပဲ အဓိက လုပ်ကိုင် ဆောင်ရွက်တယ်။ ကျနော်တို့ကတော့ ပြည် ထောင်စုက ခိုင်းလာတာတွေ၊ တာဝန်ပေးတာတွေ ရှိလာရင် လုပ်ပေးရမယ် အဲဒါတွေပဲ ရှိမှာပေါ့။\nဦးစောမောင်နု\nလယ်သမား၊ သိုင်းချောင်း ကျေးရွာ\nSEZ နဲ့ ပတ်သက်ပြီးတော့ ကျနော်တို့ ဒေသခံတွေကို ဘယ်အချိန် လုပ်မယ်၊ ဘယ်လ အကောင်အထည်ဖော်မယ်ဆိုတာ တိတိကျကျ ချပြစေချင်တယ်။ အဲဒီလို မချပြဘဲနဲ့ မြို့ပေါ်က သူဌေးပွဲစားတွေလောက်နဲ့ပဲ တွေ့ဆုံလိုက်၊ လက်မှတ်ထိုး လိုက် လုပ်မယ်ဆိုရင်တော့ ကျနော်တို့ လယ်သမားတွေက ထွက်ပြီးတော့ ဆန္ဒပြလိုက်ရမှာပဲ။\nကျနော်တို့ ဖြစ်ချင်တာက ဒေသခံ လယ်သမားတွေကို ဒီနှစ်တော့ စီးပွားရေးဇုန် လုပ်မယ်။ လယ်သမားတွေ အနေနဲ့ မြေယာလျှော်ကြေးက ဘယ်လောက်တော့ ပေးမယ်ဆိုလည်း ပေးမယ်။ မပေးဘူးဆိုလည်း မပေးဘူးပေါ့။ လယ်သမားတွေ ဘယ်လို ဆန္ဒရှိလဲ၊ လျှော်ကြေးက ဘယ်လောက် လိုချင်လဲ။ အဲဒီလို အကြောင်းချင်းရာတွေကို တခုမှ မပြောဘဲနဲ့ ကျောက် ဖြူမြို့က သူဌေး ပွဲစားလောက်နဲ့ တွေ့ဆုံပြီး တိုင်ပင် ဆွေးနွေးလို့ လုပ်မယ်ဆိုရင်တော့ ကျနော်တို့ ဒေသခံလယ်သမားတွေ က လုံးဝ သဘောမတူဘူး။ သဘောတူစရာ အကြောင်းအရာလည်း မရှိဘူး။\nအခုထိလည်း ကျနော်တို့ ဒေသခံ လယ်သမားတွေကို အကြောင်းကြားတာလည်းမရှိ။ အသိပေးတာလည်း မရှိ။ လယ် သမား အယောက် ၁၀၀ မှာ အယောက် ၃၀ လောက်က ဒီစီမံကိန်းကိစ္စနဲ့ ပတ်သက်လို့ သိရမယ်ဆိုရင်လည်း ကျနော်တို့ ကျေနပ်တယ်။ အခုက တယောက်တလေမှကို မသိရတာ။\nလောလောဆယ် မြေပြင် အနေအထားမှာတော့ ဘာမှတော့ အကောင်အထည်ဖော်တာ မတွေ့သေးဘူး။ ပြီးခဲ့တဲ့ နှစ်တွေ က တခါ ကြားမိလိုက်တာက ကျနော်တို့ သိုင်းချောင်း ကျေးရွာအုပ်မှာ ကနဦး ဧက ၂၅၀ ကျော်ကို အကောင်အထည်ဖော် မယ်လို့တော့ သတင်း ကြားမိတယ်။ အဲဒီလိုမျိုး အကောင်အထည်ဖော်မယ် ဆိုရင် ကျနော်တို့ လယ်မြေတွေ ပါမှာပဲ။\nကျနော်တို့ မျှော်လင့်တာက အထူးစီးပွားရေးဇုန် တကယ်တမ်း လုပ်လာမယ်ဆိုရင် ကျနော့်မှာ သားသမီး ၃ ဦး ရှိတယ်။ တယောက်လောက်ကိုတော့ အဲဒီလုပ်ငန်းတခုခုမှာ အလုပ်သွင်းပေးရမယ်။ ကျနော်တို့ မွေးထားတဲ့ သားသမီးတွေ ဘာအ လုပ်မှလည်း မပေးဘူး။ ဒီအတိုင်း အလုပ်မရဘူး ဆိုရင်တော့ ဒီစီမံကိန်းပေါ် သဘောမတူနိုင်ဘူး၊ မကျေနပ်နိုင်ဘူး။\nကျနော်တို့ လက်တွေ့ မြင်နေရတာက ဒေသခံ လယ်သမားတွေ လုံးဝ မနစ်နာစေရလို့ ပြောပြီး လုပ်သွားတဲ့ သိုင်းချောင်း ရေကာတာ စီမံကိန်းပေါ့ ။ အဲဒီလို ပြောဆိုပေမယ့် လုပ်ငန်းကို စတင် အကောင်အထည် ဖော်လာတဲ့ အခါ ဒေသခံ လယ် သမားတွေ အနားတောင် မကပ်ရတော့ဘူး။ ဒေသခံ လူထုကလည်း ကျောက်ထမ်းသမားအလုပ်တောင် မရကြဘူး။ အဲဒီ လိုမျိုး ဖြစ်မှာကိုလည်း ကျနော်တို့ မလိုချင်တော့ဘူး။\nကျနော်တို့ လိုချင်တာက မိသားစု တစုမှာ လုပ်နိုင်ကိုင်နိုင်တဲ့ လူငယ်တွေထဲက ၅ ယောက်မှာ ၂ ယောက်လောက်က စက် မောင်းဆိုလည်း စက်မောင်း၊ တခြားသူနဲ့ အဆင်ပြေမယ့် အလုပ်ဆိုလည်း အလုပ်ပေါ့။ တနေရာရာတော့ အလုပ်ပေးစေ ချင်တယ်။\nကျနော်တို့ အနေနဲ့ကတော့ စီမံကိန်း လာမယ့်အပေါ် စိုးရိမ်ပူပန်မှုဆိုတာထက် လိုချင်တာက ကျနော်တို့ တောင်းထားတဲ့ မြေယာလျှော်ကြေးငွေကိစ္စကို ညှိနှိုင်းလာမယ်။ ကျနော်တို့ကို နေရာထိုင်ခင်းတွေ ချပေးမယ်။ နောက်တခါ လယ်မြေတွေကို စက်မှုလယ်ယာတွေ အကောင်အထည်ဖော်ပေး လာမယ်ဆိုရင် ဘယ်နေ့ လာလုပ်လုပ် ကျနော်တို့ လယ်သမားတွေ အား လုံး သဘောတူပါတယ်။\nလယ်မြေ အငြင်းပွားမှုကလည်း ကျနော်တို့ လယ်သမားတွေ တော်တော် ရှုပ်ထွေးနေတယ်။ ၃ ဧက ရှိတဲ့ လယ်သမား တယောက်မှာ အခွန်ပြေစာရတာက ၁ ဧက ပဲ ထွက်တယ်။ အဲဒါတွေကို မြေစာရင်းရုံးကို သွားပြီးတော့ ဒီဟာတွေကို လုပ်ပေးပါလို့ ပြောရင်လည်း လုပ်ပေးမယ်။ လုပ်ပေးမယ် လို့သာ ပြောတယ်။ အခုထိ ဘာမှလည်း မလုပ်ပေးဘူး။ အဲဒါကြောင့် ကျနော်တို့ လယ်သမားတွေမှာ ပိုင်ဆိုင်မှု အထောက်အထားကလည်း ပြည့်ပြည့်စုံစုံ မရှိဘူး။\nနောက်တခါ ပျဉ်းမနားက ဦးသိန်းစိန်နဲ့ ဇော်မျိုးဝင်းဆိုတဲ့ နာမည်တွေနဲ့ လယ်မြေဧက ၁၀၀ ကျော်လောက် အမည်ပေါက် နေတာ ရှိတယ်။ အဲဒါတွေကို ကျနော်တို့ ရုံးကို သွားပြီးတော့ ကျနော်တို့ သိုင်းချောင်းကျေးရွာ အုပ်စုမှာ ဦးသိန်းစိန်ဆိုတဲ့ နာမည်နဲ့ လူလည်း မရှိဘူး။ ကျနော်တို့ ကျေးရွာအုပ်စု တခုလုံးမှာ ဦးသိန်းစိန် ဆိုတဲ့ နာမည်ကို ရှာရင်လည်း တယောက်မှ လည်း မရှိဘူး။ ဇော်မျိုးဝင်းဆိုတဲ့ နာမည်ကလည်း အဲဒီပတ်ဝန်းကျင် တခုလုံးမှာ အဲဒီလို နာမည် မရှိဘူး။\nအဲဒီလို နာမည်တွေ ဒေသမှာ မရှိဘဲ ပျဉ်းမနားက လူတွေ ဒေသခံလယ်သမားတွေ လုပ်ကိုင်စားသောက်တဲ့ လယ်မြေတွေ ကို ဘယ်လို ဘယ်လို ပိုင်သွားတာလဲ ဆိုပြီး ကျနော်တို့ မကျေနပ်တဲ့ အတွက် ရုံးကို သွားပြီး ဖြေရှင်းပေးဖို့ တောင်းလည်း တောင်းဆိုပြီးပြီ။ ဒီလို ဓားမဦးချ မြေယာတွေ တခြားက လူတွေက အမည်ပေါက်နေတာတွေကို ဖြေရှင်းပေးပါလို့ ပြောထား ပြီးပြီ။ လုပ်ပေးမယ်။ လုပ်ပေးမယ်ဆိုတာပြီး အခုထိ လုပ်ပေးတာ မရှိသေးဘူး။\nမကြည်ကြည်နှင်း\nဂုံးချိန် ကျေးရွာသူ\nတရုတ်သမ္မတ လာမယ်ဆိုတာကိုတော့ ကျမတို့ အွန်လိုင်းပေါ်မှာ တွေ့ရတယ်။ SEZ လုပ်မယ့် ကိစ္စတွေနဲ့ ပတ်သက်လို့က တော့ ကျမတို့ သေချာ မသိဘူး။ ဒါပေမယ့် အဓိက ကျမတို့ မြင်တာက အစိုးရအနေနဲ့လည်း ဒီလောက် ရခိုင်မှာ စစ်မီး လောင်နေတယ်။ ပြည်သူတွေ ဒုက္ခတွင်းကြီးထဲ ကျနေကြတယ် အချိန်မှာတော့ ဒီ ကျောက်ဖြူ SEZ ကို အကောင်အထည် ဖော်ဖို့အတွက် သဘောတူ လက်မှတ်ထိုး ဆိုတာက ဒါအဓိက အရေးကြီးတဲ့ လုပ်ငန်းတခု မဟုတ်ဘူးလို့ ပြောချင်တယ်။\nအစိုးရ အနေနဲ့လည်း စီပွားရေး ဖွံ့ဖြိုးတိုးတက်ဖို့ အတွက် ဒီ SEZ လုပ်ဖို့ လိုတယ်လို့ ပြောနေတာ ရှိတယ်။ ကျမတို့ ပြောချင် တာက ဒီအခုဖြစ်နေတဲ့ စစ်မီးကို ငြှိမ်းသတ်ဖို့ မကြိုစားဘဲ အခုဆိုရင် ရခိုင်မြောက်ပိုင်းမှာတင်မက ကျမတို့ ဒီမှာတောင် သို့လော သို့လော အသံတွေ ကြားနေတယ်။ ကျမတို့ ဒေသကိုတောင် ဒီစစ်မီးကူးနေပြီလို့ ပြောလို့ ရတယ်။ အမ်းမြို့နယ် တွေမှာလည်း ကူူးနေပြီ။\nအဲဒါတွေကို အာရုံမရောက်ဘဲ နိုင်ငံတော် အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်ကလည်း မာန်အောင်မှာ ဆိုလာမီး လင်းရေးနဲ့တော့ ရောက်လာတယ်။ သို့သော်လည်း ရခိုင်ပြည် မြောက်ပိုင်းမှာ ဖြစ်ပွားနေတဲ့ ပြဿနာ အလုံးစုံကို လျစ်လျူ ရှု့ပြီးတော့ သူ့ရဲ့သက်တမ်းကာလ တလျှောက်မှာ အခုထက်ထိ တခေါက်တောင်မှ မသွားဖူးသေးဘူး။ အဲဒါမျိုးဖြစ်နေတော့ ကျမတို့ ရခိုင်ပြည်နယ် အရေးနဲ့ ပတ်သက်ပြီးတော့ အစိုးရရဲ့ ချဉ်းကပ်မှုတွေ အားလုံးလွဲနေပြီလို့ ကျမအနေနဲ့ သုံးသပ်မိ တယ်။\nကျောက်ဖြူ SEZ နဲ့ပတ်သက်လို့ကလည်း လက်ရှိ မြေပြင်မှာ အရပ်ဘက်လူမှုအဖွဲ့တွေရော လူထုရော ဘာတွေ လုပ်မယ်။ ဘယ်အချိန် လုပ်မယ်ဆိုတာ တိတိကျကျ သိထားတာ တခုမှတော့ မရှိဘူး။ သက်ဆိုင်ဌာနဆိုင်ရာ ဘက်ကလည်း ပွင့်လင်း မြင်သာစွာ ချပြတာ ဘာတခုမှလည်း မရှိဘူး။ ဟိုတလောကဆို ကျမဆီကို ကျောက်ဖြူ NLD ခေါင်းဆောင် တယောက်က ရန်ကုန်က ဧည့်သည်တယောက်ကို ခေါ်လာပြီးတော့ လာတွေ့တယ်။ ပါလာတဲ့ ဧည်သည်က ရွှေဂတ်စ်နဲ့ ပတ်သက်ပြီး သူ လေ့လာချင်တယ်။ နောက်တခါ SEZ ပတ်သက်ပြီး ဒေသခံတွေအနေနဲ့ ဘယ်လောက် သိထားလဲ ဆိုတာ လာမေးတယ်။ ခေါ်လာတဲ့ NLD ပါတီက အစ်ကို ကျမက ပြောလိုက်တယ်။ အစ်ကိုတို့ အာဏာရပါတီက လူတွေကိုပဲ ဒီကိစ္စပြန်မေးရမယ်။ ပါတီမှာ အရေးပါ အရာရောက်တဲ့ လူတယောက် အနေနဲ့ ဘယ်လောက် သိထားလဲ။ ကျမတို့ကတော့ တိတိကျကျ ဘာတခုမှ သိရတာ မရှိဘူး။ စီပွားရေးဇုန် တည်ဆောက်မယ်လို့သာ သိရတယ်။ ကျမတို့ ဒေသခံတွေကို တကယ်လည်း ဘာတခုမှ ချပြတာ မရှိသေးဘူး။ အဲဒီလိုပဲ ပြန်ပြောလိုက်ရတယ်။\nလောလောဆယ် ကျမတို့ တွေ့မိတာတခုက ကျောက်ဖြူမြို့ပေါ်မှာတော့ အင်္ဂလိပ် စကားပြောသင်တန်းဆိုလား၊ တရုတ် စကားပြော သင်တန်းဆိုလား သင်တန်း တခုတော့ ဖွင့်တယ်လို့ ကြားတယ်။ အဲဒါကလည်း SEZ အတွက် ဖွင့်တာလား။ ဘာအတွက် ဖွင့်တာလည်း ဆိုတာလည်း ကျမတို့က ရေရေရာရာ မသိဘူး။\nကျမတို့ ဒေသမှာ လုပ်နေတဲ့ နိုင်ငံခြား စီမံကိန်း လုပ်ငန်းတွေနဲ့ ပတ်သက်လို့ ကျမတို့ ဝေဖန်ထောက်ပြချင်တာက ပြဿနာ ဖြစ်လို့ အစိုးရဘက်ကနေ တခုခု ဖြေရှင်းတဲ့အခါ ဥပဒေဆိုတာကိုပဲ ကိုင်ပြီး ပြောနေတယ်။ တရုတ်နဲ့ ဒေသခံ ပြည်သူတွေ ကြားမှာ ကိုင်တွယ်ဖြေရှင်းတဲ့ ဥပဒေက တမျိုး၊ ကိုးရီးယားနဲ့ ဒေသခံပြည်သူကြားမှာ ကိုင်တွယ်ဖြေရှင်းတဲ့ ဥပဒေက တမျိုး အဲဒီလို ဖြစ်ပျက်နေတယ်။\nဥပမာ- ရွှေဂတ်စ် ပိုက်လိုင်း စီမံကိန်းကြောင့် လယ်မြေတွေ ပျက်စီးသွားတာတွေကို ကိုးရီးယားက လျှော်ကြေးပေးတာက သိန်း ၃၀ ဆိုရင် တရုတ်က လျှော်ကြေးပေးတာ ၁၇ သိန်း အဲဒီလို ဖြစ်နေတယ်။ အဲဒါတွေကို နှိုင်းယှဉ်ပြီးတော့ သက်ဆိုင် ရာ ဌာနတွေကို တင်ပြတော့လည်း ဥပဒေ ဆိုတာကိုပဲ လာလာပြောတယ်။ ဥပဒေမှာ ဒီလိုပဲ ပါတယ်။ အဲဒီစကားနဲ့ အဆုံး သတ်သွားတယ်။\nကျမတို့ အနေနဲ့ မြင်တာ လောလောဆယ် ဒီ SEZ လုပ်မယ်ဆိုတာထက် ရခိုင်ပြည် ငြိမ်းချမ်းဖို့ လိုနေသေးတယ်။ အဲဒီ ပြဿနာကို အရင် ဖြေရှင်းသင့်တယ်။ အဲဒါတွေမှာ ဘယ်ဟာတွေကို အရင်ဆုံး လုပ်သင့်လဲဆိုရင် ရခိုင်လူထု ဘဝ လုံခြုံ မှုကို အရင် ပေးရမယ်။ ကိုယ့်နေရာ ကိုယ့်အိမ်မှာတောင် ကိုယ်မနိုင်ဘဲ ဘယ်စီးပွားရေးက ကျမတို့ကို အထောက်အကူ ပြုမလဲ။\nနောက်တခါ ကျမတို့ အသက်၊ အိုးအိမ် စည်းစိမ်ကို ကျမတို့ မပိုင်နိုင်သေးတဲ့ အနေအထားတခုမှာ အဲဒီစီပွားရေးကို ကျမ တို့ ဘယ်လောက် ထိန်းသိမ်း ကာကွယ်နိုင်မလဲ၊ တရားဥပဒေ စိုးမိုးရေးမှု ရှိရမယ်။ ဘဝ အာမခံချက် ရှိရမယ်။ အဲဒီမှပဲ ဒီအ လုပ်တွေကို လုပ်သင့်တယ်။\nလက်ရှိ အနေအထားမှာ အသက်ရှင် ရပ်တည်ဖို့က ပထမ ဖြစ်နေတယ်။ အခု ကျမတို့ ရခိုင်လူထုတွေ အသက်ရှင် ရပ် တည်ဖို့ အခွင့်အရေးတောင် မရှိသလို ဖြစ်နေကြရတယ်။ မလုံခြုံမှုတွေ ခံစားနေရတဲ့ အချိန်တခုမှာ စီးပွားရေး ဖွံ့ဖြိုး တိုး တက်အောင် လုပ်မယ်ဆိုတဲ့ အပိုင်းက ဒုတိယ အနေနဲ့ လုပ်ကိုင် ဆောင်ရွက်သင့်တယ်။\nဆက်စပ်ဖတ်ရှုရန်\nBRI စီမံကိန်းများတွင် လက်တွေ့ကျကျ ပူးပေါင်းဆောင်ရွက်မည်ဟု တရုတ်သံအမတ်သစ်ပြော\nကျောက်ဖြူ စီမံကိန်းကြီးတွေက အကျိုးကျေးဇူးဆိုတာ ဒေသခံတွေအတွက် ဘာမှ မရှိသေးဘူး\nတရုတ်စီမံကိန်းကြီးများကြောင့် သဘာဝပတ်ဝန်းကျင်နှင့် လူမှုထိခိုက်မှုများ စိုးရိမ်ရ"
    },
    {
        "url": "https://burma.irrawaddy.com/news/short-news/2020/01/18/213316.html",
        "title": "တရုတ် သမ္မတ ခရီးစဉ်တွင် နားလည်မှု စာချွန်လွှာ ၃၃ ချက် လက်မှတ်ရေးထိုး",
        "body": "တရုတ် ပြည်သူ့ သမ္မတနိုင်ငံ သမ္မတ မစ္စတာ ရှီကျင့်ဖျင်၏ ခရီးစဉ် ဒုတိယမြောက်နေ့တွင် နိုင်ငံတော်၏ အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်နှင့် နေပြည်တော် သမ္မတအိမ်တော်တွင် သွားရောက် တွေ့ ဆုံမှုအပြီး ၂ နိုင်ငံကြား နား လည်မှု စာချွန်လွှာ ၃၃ ခုကို သဘောတူ လက်မှတ်ရေးထိုးလိုက်ကြောင်း သတင်းရရှိသည်။\nကျောက်ဖြူ အထူးစီးပွားရေးဇုန်၊ ရေနက်ဆိပ်ကမ်း စီမံကိန်းဆိုင်ရာ သဘောတူစာချုပ်နှင့် အစုရှယ်ယာများနှင့် သက် ဆိုင်သော သဘောတူစာချုပ် အပါအဝင် မူဆယ်-မန္တလေး ရထားလမ်း ဖြစ်နိုင်ခြေ လေ့လာမှု အစီရင်ခံစာ လွှဲပြောင်း ပေးအပ်ခြင်း စာလွှာ၊ ရန်ကုန်မြို့တော် မြို့ ပြ ဖွံ့ဖြိုးတိုးတက်ရေး စီမံကိန်းတို့လည်း ပါဝင်ကြောင်း တွေ့ ရသည်။\nထို့ပြင် ရွှေလီ-မူဆယ် နယ်စပ် စီးပွားရေး ပူးပေါင်းဆောင်ရွက်မှုဇုန် မူဘောင် သဘောတူစာချုပ် လုပ်ငန်းစဉ်များ၊ လျင်မြန် တိုးတက်စေရေး နားလည်မှု စာချွန်လွှာ၊ မန္တလေးတိုင်း ဒေသကြီးနှင့် ယူနန်ပြည်နယ်အကြား မြန်မာ့ စီးပွားရေး စင်္ကြန် ပူးတွဲတည်ထောင်ရေး မူဘောင်အောက်မှ ဒေသန္တရအဆင့် ပူးပေါင်းဆောင်ရွက်မှု နားလည်မှု စာချွန်လွှာတို့လည်း ပါဝင်သည်။\nမြန်မာနိုင်ငံမှ ဆန်ကို တရုတ်နိုင်ငံသို့ တင်ပို့ရန် စစ်ဆေးခြင်းနှင့် ပိုးမွှားကင်းစင်ရေး သဘောတူစာချုပ်၊ မြန်မာနိုင်ငံမှ တရုတ်နိုင်ငံသို့ တင်ပို့မည့် ကျွဲနွားများအတွက် ထိန်းသိမ်းစောင့်ကြည့်ရေးနှင့် ကျန်းမာရေး လိုအပ်ချက်ဆိုင်ရာ သ ဘောတူစာချုပ်၊ အတိုးမဲ့ ချေးငွေဖြင့် လူစီးရထားတွဲများ ဝယ်ယူရေး သဘောတူစာချုပ်နှင့် မီးလင်းချိုင် သဘာဝ ဓါတ်ငွေ့ မှ လျှပ်စစ်ဓါတ်အား ထုတ်မှုဆိုင်ရာ စာလွှာတို့ ပါဝင်သည်။\nကျန်သဘောတူညီချက်များမှာ ပြန်ကြားရေး၊ လုံခြုံရေး၊ ၂ နိုင်ငံ ချစ်ကြည်ရေး၊ ဆောက်လုပ်ရေး၊ ဒုက္ခသည်များ နေရပ်စွန့်ခွာမှု ပြန်လည် နေရာချထားရေး၊ စိုက်ပျိုးရေး ဆိုင်ရာ နားလည်မှု စာချွန်လွှာများလည်း ပါဝင်ကြောင်း သိရသည်။\nအများပြည်သူ စိတ်ဝင်စားနေသည့် ကချင်ဒေသမှ ဧရာဝတီ မြစ်ဆုံစီမံကိန်းနှင့် သက်ဆိုင်သော အကြောင်းအရာမျိုးကို သဘောတူ လက်မှတ်ရေးထိုးခြင်းမျိုး မပါဝင်ပေ။\nယနေ့ နေ့လယ်ပိုင်းတွင် တရုတ်သမ္မတသည် ၎င်းတည်းခိုနေထိုင်သည့် Horizon Lake View ဟိုတယ်တွင် တပ် မတော်ကာကွယ်ရေး ဦးစီးချုပ် ဗိုလ်ချုပ်မှူးကြီး မင်းအောင်လှိုင်နှင့် တွေ့ ဆုံဦးမည် ဖြစ်သည်။\nYou may also like these stories:\nတရုတ်သမ္မတ နေပြည်တော်ကို လာတဲ့အခါ\nတရုတ်စီမံကိန်းများ အခိုင်အမာ စတင်အကောင်အထည်ဖော်ရန် ရှီကျင့်ဖျင် တောင်းဆို"
    },
    {
        "url": "https://burma.irrawaddy.com/lifestyle/entertainment/2020/01/13/212726.html",
        "title": "တော်ဝင်မိသားစုမှ မင်းသား ဟယ်ရီ နုတ်ထွက်မယ့်ကိစ္စ မိသားစု အစည်းအဝေး ပြုလုပ်မည်",
        "body": "အင်္ဂလန် ဘုရင့်အသိုင်းအဝိုင်းတွင်းက မိသားစုဝင်တွေ အနေနဲ့ တော်ဝင်မိသားစုမှ မင်းသား ဟယ်ရီ နုတ်ထွက်မယ့် ကိစ္စကို အစည်းအဝေးပြုလုပ်ဖို့ ရှိနေတယ်လို့ သိရပါတယ်။ မင်းသား ဟယ်ရီနဲ့ ဇနီးဖြစ်သူ မီဂန်တို့ဟာ တော်ဝင်မိသားစုဝင် အဖြစ်ကနေ ခြေတလှမ်း ဆုတ်သွားဖို့ ရှိနေတယ်ဆိုတဲ့ သတင်းတွေ ပျံ့နှံ့ပြီးနောက် အခုလို မိသားစု အစည်းအဝေးကို ဦးတည်သွားခဲ့တာ ဖြစ်ပါတယ်။\nအစည်းအဝေးကို အဘွားဖြစ်တဲ့ အဲလိဇဘတ် ဘုရင်မကြီး၊ ခမည်းတော် မင်းသားချားစ်နဲ့ နောင်တော်မင်းသား ဝီလျံတို့ တက်ရောက်ကြမှာ ဖြစ်ပြီး ဒီအစည်းအဝေးကို အင်္ဂလန်နိုင်ငံ အနောက်ပိုင်းမှာရှိတဲ့ ဘုရင်မ စံအိမ်တော်မှာ ပြုလုပ်မှာ ဖြစ်ပါတယ်။\nမင်းသား ဟယ်ရီတို့ ဇနီးမောင်နှံကတော့ တော်ဝင်မိသားစုအဖြစ် နေထိုင်ခြင်းကနေ အခုလို နုတ်ထွက်ဖို့ ပြုလုပ်ရတာဟာ ငွေကြေးဆိုင်ရာ ကဏ္ဍတွေမှာ အမှီအခိုကင်းကင်းနဲ့ နေထိုင်ချင်တာကြောင့်လို့ ပြောဆိုခဲ့ပါတယ်။ ဒီအကြောင်းကိုတော့ ဟယ်ရီတို့ ဇနီးမောင်နှံက သူတို့ရဲ့ တရားဝင် လူမှုကွန်ရက် စာမျက်နှာမှာ ရေးသားပြီးနောက် ပထမဆုံးအကြိမ်အနေနဲ့ မျက်နှာစုံညီ အစည်းအဝေး ပြုလုပ်မှာ ဖြစ်ပါတယ်။\n\nဒီလို တော်ဝင်မိသားစုက နုတ်ထွက်မယ့် ကိစ္စတွေမှာ မင်းသား ဟယ်ရီကို ဇနီးဖြစ်တဲ့ မီဂန်က ကြိုးကိုင်မှုတွေ ရှိနေတယ်ဆိုတဲ့ ဝေဖန်သံတွေလည်း ထွက်ပေါ်နေပါတယ်။ အခုလို မျက်နှာစုံညီ အစည်းအဝေးပြုလုပ်မယ့်ကိစ္စဟာ လူငယ် တော်ဝင်ဇနီးမောင်နှံ အတွက်တော့ အကြောင်းမလှနိုင်ဘူးလို့ တော်ဝင်မိသားစုအရေး စောင့်ကြည့်သူတွေက ခန့်မှန်းပြောဆိုနေတာတွေလည်း ရှိနေပါတယ်။\nမင်းသားဟယ်ရီနဲ့ ဇနီး မီဂန်တို့ တရားဝင်လက်တွဲတဲ့ အချိန်က စပြီး တော်ဝင်မိသားစုအတွင်းမှာ ပြဿနာတွေ တက်နေခဲ့တာဖြစ်ပါတယ်။ အခုအချိန်မှတော့ သူတို့ နှစ်ဦးမှာ ၈လအရွယ် သားလေးရနေပြီဖြစ်ပြီး မကြာသေးခင် ကလည်း သူတို့နှစ်ဦးဟာ တော်ဝင်မိသားစုတာဝန်တွေကနေ ၆ ပတ်ခန့် အနားယူပြီး ကနေဒါနိုင်ငံကို ခရီးထွက်ခဲ့သေးတယ်လို့ သိရပါတယ်။\nတော်ဝင်မိသားစုက နုတ်ထွက်ဖို့ သဘောတူညီချက်ကို ရရှိခဲ့မယ်ဆိုရင်တော့ သူတို့က ပိုင်ဆိုင်တဲ့ ပစ္စည်းတွေကို ရန်ပုံငွေအဖွဲ့တခု ထောင်ပြီး လှူဒါန်းသွားဖို့ ပြင်ဆင်ထားတယ်လို့ သိရပါတယ်။\nRef. BBC\nYou may also like these stories:\nဗြိတိန်ထီးနန်းနဲ့ ဝေးရာမှာနေတော့မယ့် တော်ဝင်မင်းသားဟယ်ရီနဲ့ မီဂန်မာကယ်\nကိုယ်ပိုင်ဂျက် လေယာဉ်တွေကို အသုံးပြုခဲ့မှုကြောင့် ဝေဖန်ခံနေရတဲ့ တော်ဝင်မင်းသား ဟယ်ရီ\n“အဖေများနေ့” မှာ သားတော်လေးရဲ့ ဓာတ်ပုံကို ဆိုရှယ်မီဒီယာမှာ တင်ခဲ့တဲ့ တော်ဝင်ဇနီးမောင်နှံ"
    },
    {
        "url": "https://burma.irrawaddy.com/news/2020/01/19/213375.html",
        "title": "တိုင်းရင်းသားတွေကို “လက်နက်မပေးဘူး” လို့ တရုတ်ပြောကြားမှု မယုံကြည်ကြ",
        "body": "မြန်မာနိုင်ငံက တိုင်းရင်းသား လက်နက်ကိုင် အဖွဲ့ အစည်းများကို တရုတ်နိုင်ငံက လက်နက်၊ ခဲယမ်းများ ထောက်ပံ့ ခြင်း မရှိကြောင်း တရုတ်သမ္မတ ရှီကျင့်ဖျင်၏ ပြောဆိုမှုကို ယုံကြည်မှု မရှိကြောင်း မြန်မာ့နိုင်ငံရေး အသိုင်းအဝိုင်းက တုန့်ပြန်ပြောဆိုသည်။\nနေပြည်တော်တွင် ဇန်နဝါရီ ၁၈ ရက်နေ့က တရုတ်သမ္မတ ရှီကျင့်ဖျင်သည် တပ်မတော် ကာကွယ်ရေး ဦးစီးချုပ် ဗိုလ်ချုပ်မှူးကြီး မင်းအောင်လှိုင်နှင့် တွေ့ ဆုံစဉ် မည်သည့်အဖွဲ့အစည်းဖြစ်စေ တရုတ်နိုင်ငံပိုင်နက်ကို အသုံးပြုပြီး မြန်မာကို ထိခိုက်အောင် ဆောင်ရွက်ခြင်းမျိုးကို လက်မခံကြောင်း၊ အများက စွပ်စွဲနေသလို မြန်မာက လက်နက်ကိုင် အဖွဲ့တွေကိုလည်း တရုတ်က လက်နက် မထောက်ပံ့ကြောင်း ပြောဆိုခဲ့သည်။\nထို့ပြင် အခြားနည်းလမ်းနှင့် ရရှိနိုင်သည်ဖြစ်၍ ၎င်းတို့က သေချာစွာ စိစစ်ဖြေရှင်းပေးမည် ဖြစ်ကြောင်း တရုတ်သမ္မတ က ပြောသည်။\nရက္ခိုင်တပ်မတော် (AA) ခေါင်းဆောင်များ အပါအဝင် တရုတ်-မြန်မာ နယ်စပ် အခြေစိုက် တိုင်းရင်းသား လက်နက်ကိုင် အဖွဲ့အချို့၏ ခေါင်းဆောင်များကို တရုတ်က လက်ရှိ အချိန်အထိ လက်ခံပေးထားသည်။ ထိုကြောင့် တရုတ်သည် မြန်မာ လက်နက်ကိုင်အဖွဲ့များကို ကြားခံထား၍ မြန်မာ့နိုင်ငံရေး ချိနဲ့အောင် ပြုလုပ်၍ လိုသလို ကစားနေသည်ဟု မြန်မာအသိုင်းအဝိုင်းက ပြောဆိုမှုများရှိနေသည်။ \nရှမ်းပြည်နယ် သီပေါမြို့နယ် လွှတ်တော်ကိုယ်စားလှယ်ဟောင်း ဦးရဲထွန်း က “သူ (သမ္မတ ရှီကျင့်ဖျင်) ပြောတာကို မြန်မာပြည်သူ လူထုကတော့ ယုံမယ် မထင်ပါဘူး” ဟု ဧရာဝတီသို့ ပြောသည်။\nတကယ့်လက်တွေ့တွင် တိုင်းရင်းသား လက်နက်ကိုင်အဖွဲ့ များထံ၌ တရုတ်နိုင်ငံထုတ် လက်နက်အကောင်းစားများ အပြင် လေယာဉ်ပစ် လက်နက်များပင် ရှိနေသဖြင့် ယခုလက်နက်များ မည်ကဲ့သို့ ရရှိသည်ကို မေးချင်ကြောင်း၊ ယ ခင်က ဗမာပြည်ကွန်မြူနစ်ပါတီကို တရုတ်က ပေါ်ပေါ်တင်တင် ထောက်ပံ့ခဲ့စဉ်ကလည်း ဝန်မခံခဲ့ကြောင်း ဦးရဲထွန်းက ပြောသည်။\n၎င်း ဆက်၍ “ငြိမ်းချမ်းရေးမှာလည်း သူတို့က ဒီအဖွဲ့ တွေအပေါ်မှာ သြဇာရှိနေတယ်ဆိုတာက ဘာကြောင့် သြဇာ ရှိ တာလဲ။ အလကား သက်သက်တော့ သြဇာမရှိဘူး။ ဒီလို အပေးအကမ်း အထောက်အပံ့တွေ မရှိရင် ဘယ်လိုလုပ် သြဇာရှိမှာတုန်း” ဟု မေးခွန်းထုတ်သည်။\nပြီးခဲ့သည့် ၂၀၁၉ ခုနှစ်၊ နိုဝင်ဘာလကလည်း ရှမ်းပြည်နယ် မြောက်ပိုင်း၊ နမ့်ဆန်မြို့နယ် ဟိုမိန်းကျေးရွာတွင် ပလောင် (တအန်း) အမျိုးသားလွတ် မြောက်ရေး တပ်မတော် (TNLA) မှ သိုလှောင်ထားသည့် လေယာဉ်ပစ် ဒုံးလက်နက် အပါ အဝင် လက်နက်ခဲယမ်း လေးသောင်းကျော်ကို သိမ်းဆည်းရမိခဲ့ရာ တရုတ်လက်နက် အများစု ဖြစ်ကြောင်း တပ် မတော်က ထုတ်ဖော်ပြောဆိုခဲ့သည်။ \nနိုင်ငံရေး လေ့လာသုံးသပ်သူ စာရေးဆရာ ဦးသန်းစိုးနိုင် က “TNLA ဆီက မိတဲ့လက်နက်တွေအထဲမှာ တရုတ် လက် နက်တွေက အများကြီးပဲ။ အဲဒီမှာ M – 16 မိတာက ၉ လက်ပဲ တွေ့ တယ်။ ကျန်တာတွေက တရုတ်ပြည်က လက်နက်တွေ ဖြစ်နေတယ်” ဟု ပြောသည်။\nတရုတ်နိုင်ငံ ဗဟိုအစိုးရ၏ ပေါ်လစီအရ မြန်မာနိုင်ငံရှိ လက်နက်ကိုင် အဖွဲ့ အစည်းများကို လက်နက် တိုက်ရိုက် ရောင်း ချမည် မဟုတ်သော်လည်း ယင်းအဖွဲ့ အစည်းသည် ၎င်းတို့ လိုအပ်သည့် လက်နက်ခဲယမ်းများကို တရုတ်ဘက်မှ ဝယ်ယူ၍ ရနေကြောင်း၊ ယခုလက်နက် အရောင်းအဝယ် ကိစ္စများကို သမ္မတရှီကျင်ဖျင် တာဝန်ယူနိုင်လိမ့်မည် မထင်ကြောင်း ဦးသန်းစိုးနိုင်က ပြောသည်။\nဦးသန်းစိုးနိုင် က “ဒီကိစ္စက နိုင်ငံတော် ပေါ်လစီ မဟုတ်ပေမယ့် ဒေသဆိုင်ရာ ပါဝင်ပတ်သက်နေတဲ့ သူတို့ တပ်မတာ်က အစိတ်အပိုင်း တချို့တော့ ရှိကောင်းရှိနိုင်တယ်လို့ ထင်ပါတယ်။ ရှိကို ရှိပါလိမ့်မယ်။ ကုန်သွယ်ရေး လုပ်သလို တရားဝင်လမ်းကြောင်း ကနေတော့ လာနေတာမျိုး မဟုတ်ဘူးပေါ့” ဟု ပြောသည်။\nတိုင်းရင်းသား လက်နက်ကိုင် အဖွဲ့ များထဲတွင် UWSA “ဝ” အဖွဲ့ ၊ မိုင်းလားနှင့် ကိုးကန့် အဖွဲ့ များသည် တရုတ်နှင့် အ လွန် နီးစပ်မှု ရှိသလို ကချင်လွတ်မြောက်ရေး တပ်မတော် (KIA) သည်လည်း တရုတ်နှင့် ဆက်စပ်မှု ရှိသည့် အဖွဲ့ အစည်းတခု ဖြစ်သည်။\nတရုတ်နိုင်ငံသည် မြန်မာနိုင်ငံတွင် ငြိမ်းချမ်းရေး ဖြစ်စဉ်များ တိုးတက်မှုရှိလာအောင် အကူအညီ ပေးမည်ဟု အစဉ် တစိုက် ထုတ်ဖော်ပြောဆိုလေ့ရှိသည့်နည်းတူ မြန်မာအစိုးရကိုလည်း တရားဝင် ငွေကြေးထောက်ပံ့မှုများ ပေးအပ် လျက် ရှိသည်။\nရှမ်းအမျိုးသား ဒီမိုကရေစီ အဖွဲ့ ချုပ်မှ ပြည်သူ့လွှတ်တော်ကိုယ် ဦးစိုင်းထွန်းအေး က “တရုတ် အစိုးရအနေနဲ့ တိုင်းရင်း သား လက်နက်ကိုင်အဖွဲ့တွေကို အားပေးထောက်ပံ့မှု မရှိဘူးလို့ ပြောပေမယ့် မြေပြင် မှာက ဝ ဒေသ၊ ကိုးကန့်နဲ့ မိုင်း လား ကိုယ်ပိုင်အုပ်ချုပ်ခွင့်ရဒေသ တွေမှာ ရှိတဲ့ လက်နက်ကိုင်အဖွဲ့ အစည်းတွေ ကြည့်လိုက်လို့ ရှိရင် သူတို့လက် နက်တွေဟာ တရုတ်က ထုတ်တဲ့ လက်နက်တွေ ဖြစ်နေတယ်” ဟု ပြောသည်။\nတရုတ်နိုင်ငံက ပံ့ပိုးမှု မရှိကြောင်း ပြောဆိုနေသော်လည်း တိုင်းရင်းသားများသည့် လက်နက်များ အင်အားအပြည့်ဖြင့် တည်ဆောက်နိုင်မှုသည် တရုတ်က အားမပေးသည့်တိုင် မျက်စိမှိတ်ပေးထားသည့် သဘောဟု ယူဆ၍ ရကြောင်း ဦးစိုင်းထွန်းအေး က ပြောသည်။\nသေနင်္ဂ အင်စတီကျူမှ ဒါရိုက်တာ တဦးဖြစ်သူ ဦးသိန်းထွန်းဦး က “နိုင်ငံခြား ဆက်ဆံမှု လမ်းကြောင်း ဒီပလိုမေစီ အရတော့ ဘာထောက်ပံ့မှုမှ မရှိဖူးလို့ ငြင်းမှာပဲ။ တရုတ်ထုတ်လက် နက်တွေ၊ ကော်ပီကူးထားတဲ့ ပုံစံတွေ အထူး သဖြင့် လေယာဉ်ပစ်ဒုံးလို ဟာမျိုးတွေက မြောက်ပိုင်းမှာ လှုပ်ရှားနေတဲ့ EAOs တွေမှာ ရှိနေတဲ့ ကိစ္စက တရုတ်ကို မေးခွန်းထုတ်ရမယ့် အရေးအကြီးဆုံး အချက်ပါပဲ”ဟု ပြောသည်။\nမြန်မာသည် တရုတ်နိုင်ငံက လိုလားနေသည့် စီးပွားရေး စင်္ကြန်နှင့် BRI စီမံကိန်းများကို ပိုမို ပူးပေါင်း ဆောင်ရွက်ပြီး အကောင်အထည် ဖော်ပေးမည် ဆိုပါက တရုတ်သည် တိုင်းရင်းသား လက်နက်ကိုင် အဖွဲ့ များနှင့် ပတ်သက်ပြီး သဘောထား ပြောင်းသွားနိုင်ကြောင်း ဦးသိန်းထွန်းဦးက သုံးသပ်သည်။ \nတပ်မတော်မှ ဗိုလ်မှူးချုပ် ဇော်မင်းထွန်း က “အများက စွပ်စွဲပြောကြားနေသလို မြန်မာမှာ ရှိနေတဲ့ လက်နက်ကိုင် အဖွဲ့ အစည်းတွေကို တရုတ်က လက်နက် ထောက်ပံံ့ပေးနေတယ် ဆိုတဲ့ ကိစ္စမျိုး မရှိပါဖူးလို့ ငြင်းသွားတယ်။ တခြား နည်း လမ်းတွေနဲ့ ရှိနေရင်လည်း စုံစမ်းပေးမယ့် သဘောမျိုး ပြောသွားတာပါ” ဟု ပြောသည်။\nမနေ့က နေပြည်တော်တွင် တရုတ်သမ္မတ ရှီကျင့်ဖျင်ကို တပ်မတော်ကာကွယ်ရေး ဦးစီးချုပ်က နိုင်ငံတည်ငြိမ် အေးချမ်းရေးကို ဆန့်ကျင်သည့် အကြမ်းဖက် ဆူပူမှုများကို မည်သည့်နိုင်ငံကမှ လက်ခံမည် မဟုတ်သလို အစိုးရကို ဆန့်ကျင် ၍ လက်နက်ကိုင် အကြမ်းဖက် တိုက်ခိုက်မှုများဆိုလျှင် ပို၍ပင် လက်ခံလိမ့်မည် မဟုတ်ကြောင်း ပြောဆိုသည်။\nမြန်မာပြည် ငြိမ်းချမ်းရေး လုပ်ငန်းစဉ်တွင် တရုတ်နိုင်ငံ၏ အခန်းကဏ္ဍနှင့် သြဇာမှာ အလွန်ကြီးမားပြီး တရုတ် သမ္မတ မြန်မာနိုင်ငံသို့ ရောက်ရှိနေသည့် ကာလအတွင်း လက်နက်ကိုင် တိုက်ခိုက်မှုများ ဖြစ်ပွားမှု မရှိသလောက်ပင် ဖြစ် သည်။\nစာရေးဆရာ သန်းစိုးနိုင်က “တရုတ်ပြည်က ကူညီတာကောင်းတယ်။ ဒါပေမယ့် တရုတ်ကို မှီခိုပြီးတော့ ငြိမ်းချမ်းရေး လုပ်ငန်းစဉ်တွေမှာ လိုအပ် တာထက် ပါဝင်နေတဲ့ကိစ္စကို ကျနော်တို့က မူအရ သဘောမကျဘူး။ ဒီကိစ္စတွေက ကိုယ့်ဘာသာကိုယ် ယုံကြည်မှု တည်ဆောက်ပြီးတော့ အချင်းချင်းပဲ ဖြေရှင်းစေချင်တယ်”ဟု ပြောသည်။"
    },
    {
        "url": "https://burma.irrawaddy.com/article/2020/01/14/212757.html",
        "title": "တောင်တရုတ်ပင်လယ်တွင် ရှီကျင့်ဖျင် အနိုင်ကျင့်နေသည်",
        "body": "ယနေ့အချိန်တွင် ဒေါ်နယ်ထရမ့် Donald Trump နှင့် ရှီကျင့်ဖျင် Xi Jinping တို့က ကမာ္ဘ့ငြိမ်းချမ်းရေးအတွက် အကြီးမားဆုံး ခြိမ်းခြောက်မှု ၂ ခုဖြစ်သည်။ သူတို့ ၂ ဦးလုံးက သက်ဆိုင်ရာ ကျောင်းပရဝုဏ်များတွင် (လက်တင်အမေရိကနှင့် အရှေ့အလယ်ပိုင်းတွင် ဒေါ်နယ်ထရမ့်နှင့် အရှေ့တောင်အာရှတွင် ရှီကျင့်ဖျင်တို့က)  အနိုင်ကျင့်တတ်သူများ ဖြစ်သည်။\nဒေါ်နယ်ထရမ့်၏ မသိနားမလည်မှု၊ ဝန်တိုမှုနှင့် တယူသန် ထင်ရာစိုင်း အမူအကျင့်တိုကို အမြဲ မြင်တွေ့နေခဲ့ရသည်။သူ၏ စွန့်စားလောင်းကြေးထပ်လိုသော သဘောနှင့်  အီရန်နှင့် ယှဉ်ပြိုင်ကာ သူရဲကောင်းလုပ်ပြခြင်း တို့သည် သူ့အပေါ် စွပ်စွဲပြစ်တင်ခံနေရခြင်းနှင့် ပြန်လည်ရွေးကောက်တင်မြှောက်ခံရရေး ပြဿနာများမှနေ၍ လူတိုင်းကို အာရုံပြောင်းစေရန် ကြိုးပမ်းမှုအဖြစ် ပယ်ချရန် လွယ်ကူပါသည်။\nရှီကျင့်ဖျင်က အတိုင်းအဆမရှိ ပို၍ပင် အန္တရာယ်ကြီးသည်။ ၂၀၁၆ ခုနှစ်တွင် ကမာ္ဘ့ခေါင်းဆောင်များက သူနှင့် တရုတ်အစိုးရသည် (စည်းကမ်းရှိသော၊ ကမာ္ဘ့ စီးပွားရေးနှင့် နိုင်ငံရေးအတွက် မျှတသည့် ချဉ်းကပ်မှုတခုဖြစ်သော) နောက်ထပ် အချက်အခြာနေရာတခုအဖြစ် မြင်ခဲ့ကြသည်။ ကျနော်တို့အားလုံး၏  စိတ်ပျက်ဝမ်းနည်းခြင်းကို စကားလုံးများဖြင့် ဤနေရာတွင် ဖော်ပြနိုင်ခြင်း မရှိပါ။\nရှီကျင့်ဖျင်လက်အောက်မှ တရုတ်နိုင်ငံက တိန့်ရှောင်ဖိန် Deng Xiaoping ၏ သင်ခန်းစာအားလုံးကို မေ့လျော့သွားသည်။ (ရှေးယခင်က သူတို့နိုင်ငံသည် ကမာ္ဘ၏ အလယ်ဗဟိုဖြစ်သည်ဟု တရုတ်တို့က ယူဆခဲ့ကြသော) အလယ်ပိုင်း ဘုရင့်နိုင်ငံကြီး က (ကျနော်တို့) နိုင်ငံငယ်ကလေးများကို အမေရိကန်ကဲ့သို့ပင် အကြမ်းဖက်တတ်သည်၊ အထင်သေးတတ်သည်။ အနောက်နိုင်ငံများကြောင့် ၎င်းတို့ “အရှက်ရခဲ့သည့် ရာစုနှစ်” (၁၈၃၉ မှ ၁၉၄၉ အထိ) ကိိုု အခြားနိုင်ငံများအား ကြိုးကိုင် ချယ်လှယ်ရန် ဆင်ခြေတခုအဖြစ် သုံးသည်။\nအမှန်တကယ်တွင် သမ္မတ ရှီကျင့်ဖျင်က တောင်တရုတ်ပင်လယ်နှင့် အခြားနေရာများမှ သူ၏ ရန်လိုသော လုပ်ရပ်များကို တရုတ်၏ ” ငြိမ်းချမ်းစွာ အာဏာ ကြီးထွားလာခြင်း” အကြောင်း ရွှန်းရွှန်းဝေ အပြောအဆိုများဖြင့် ဖုံးကာထားသည်။\nအမေရိကန်နှင့် တရုတ် ၂ နိုင်ငံလုံးက သံတမန်ရေးကို အထင်အမြင်သေးကြသည်။ သူတို့က ကျနော်တို့ကို မထီမဲ့မြင် ပြုသည်။ သူတို့အတွက် ကျနော်တို့က အားနည်းသည်၊ သေးငယ်သည်၊ ဆင်းရဲသည်။ ၁၉၆၀ နှစ်များအတွင်း အမေ ရိကန်များက ဗီယက်နမ်များကို “gooks (အရှေ့နှင့် အရှေ့တောင်အာရှ နွယ်ဖွားများကို နှိမ်ချခေါ်ဝေါ်သည့် အသုံးအနှုံး)” ဟုခေါ်ခဲ့ကြသည်။ ယခုအချိန်တွင် ဘေဂျင်းနှင့် ဝါရှင်တန်အတွက် ကျနော်တို့ အားလုံးက “gooks” ပင်ဖြစ်သည်။\nထိုကဲ့သို့သော အနေအထားအရ ကမာ္ဘ၏ ယုံကြည်မှုသာမက စည်းကမ်းစည်းမျဉ်းများကို လိုက်နာကျင့်သုံးမှုနှင့် လေးစားမှုများက ပြိုလဲသွားခဲ့ရသည်။\nကျနော် ဆိုလိုချင်သည်မှာ ထိပ်ပုတ် ခေါင်းပုတ်လုပ်၍ ရနေသည့် အချိန်တွင် မည်သည့်အတွက်ကြောင့် အပြန်အလှန် လေးစားမှုကို ပြခြင်းအားဖြင့် (သူတို့က) အလုပ်ရှုပ်ခံနေမည်နည်း။ ဤသည်မှာ အနိုင်ကျင့်တတ်သူတို့၏  ဂန္ထဝင်မြောက် အစဉ်အလာ အလေ့အထပင် ဖြစ်သည်။\nတောင်တရုတ် ပင်လယ်ပြင်အတွင်း အထူးသဖြင့် အင်ဒိုနီးရှားနိုင်ငံ၏ သီးသန့်စီးပွားရေးဇုန် (EEZ) တွင် ပါဝင်နေသော Natuna ကျွန်းများတွင် တရုတ်၏ ရန်လိုသော လှုပ်ရှားမှုများ တိုးလာနေသည်ကို မည်သူက ရှင်းပြမည်နည်း။ တရုတ် နိုင်ငံက ငါးဖမ်းရေယာဉ်များသာမက ကမ်းခြေစောင့်တပ်ဖွဲ့မှ ရေယာဉ်များကိုပါ စေလွှတ်ခဲ့သည်။\nတောင်တရုတ်ပင်လယ်က အရေးကြီးသည်။ တနှစ်လျှင် ဒေါ်လာ ၃.၃၇ ထရီလီယံခန့် တန်ဖိုးရှိသော ကမာ္ဘ့ ရေကြောင်း ပို့ဆောင်မှု၏ ၃ ပုံ ၁ ပုံနီးပါး က ၎င်းကို ဖြတ်သန်းသွားရသည်။ သဘာဝဓာတ်ငွေ့ကုဗပေ ၁၉၀ ထရီလီယံနှင့် ရေနံစည်ပေါင်း ၁၁ ဘီလီယံ ထွက်ရန် အလားအလာရှိသော စွမ်းအင် အရင်းအမြစ်များ ရှိသည်သာမက ကမာ္ဘ့ငါးဖမ်းဆီးမှု၏ ၁၂ ရာခိုင်နှုန်းကိုပါ ထောက်ပံ့ပေးသည်။\nတောင်တရုတ်ပင်လယ်ပြင်နေရာ အများစုကို တရုတ်နိုင်ငံက သူတို့ ပိုင် ဖြစ်ကြောင်း ပြောဆိုထားသည်။ သူတို့၏ မြေပုံများတွင် နာမည်ကျော် “nine-dash line (သူ့သဘောနှင့်သူ ပိုင်နက် ရေးဆွဲသတ်မှတ်ထားသည့် မျဉ်း)” ဖြင့် သတ်မှတ် ဖော်ပြထားသည်။ ၎င်းက အခြားသော အရှေ့တောင်အာရှနိုင်ငံများ၏ ရေပိုင်နက်များနှင့် ထပ်နေခဲ့သည်။ တရုတ်နိုင်ငံက ရေပိုင်နက်ကို ချိုးဖောက်ရုံသာမက လူလုပ်ကျွန်းတုများကိုလည်း တည်ဆောက်ခဲ့သည်။\nတောင်တရုတ်ပင်လယ်ပြင်တွင် အပြုအမူများကို ထိန်းကျောင်းပေးမည့် “စည်းကမ်းကျင့်ဝတ်” တခုအတွက် နှစ်ပေါင်းများစွာ ဆွေးနွေးမှုများကလည်း အဖြေမထွက်သေးဘဲ ရှိနေသည်။\nတရုတ်နိုင်ငံက အာဆီယံ၏ အကြီးဆုံးကုန်သွယ်ဖက် ဖြစ်သည်မှာ မှန်ပါသည်။ ၂၀၁၉ ခုနှစ် ပထမနှစ်ဝက် အတွင်းတွင်  ၂ ဘက် ကုန်သွယ်မှုက အမေရိကန်ဒေါ်လာ ၂၉၂ ဘီလီယံရှိခဲ့သည်။ အာဆီယံ၏ အကြီးဆုံးစီးပွားရေး ၆ ခုမှ  အခြေခံ အဆောက်အဦး စီမံကိန်းများအတွက်လည်း တရုတ်နိုင်ငံက အမေရိကန်ဒေါ်လာ ၂၅၅ ဘီလီယံခန့် ရင်းနှီးမြှုပ်နှံထားသည်။\n(၎င်းသည် တောင်တရုတ်ပင်လယ်တွင် ပိုင်နက်တောင်းဆိုသည့် နိုင်ငံတခုမဟုတ် ဆိုသည့် အနေအထားကို ယခင်က အံ့အားသင့်ဖွယ်ရာ ထိန်းသိမ်းထားခဲ့သော) အင်ဒိုနီးရှားနိုင်ငံက ၂၀၁၉ ခုနှစ်၏ ပထမပိုင်း ၄ ပုံ ၃ ပုံတွင် တရုတ်စီမံကိန်းများဖြင့် အမေရိကန်ဒေါ်လာ ၃.၃ ဘီလီယံခန့်ရရှိခဲ့ပြီး ၎င်းထဲမှ အချို့မှာ အလွန် အငြင်းပွားဖွယ်ရာဖြစ်သော ခေတ်သစ်ပိုးလမ်းမ စီမံကိန်း (Belt and Road Initiative)၏ အစိတ်အပိုင်းများဖြစ်သည်။\nသို့သော်လည်း တရုတ်နိုင်ငံ၏ ကုန်သွယ်မှု၊ ရင်းနှီးမြှုပ်နှံမှုနှင့် ခရီးသွားလုပ်ငန်းတို့၏ အတိုုင်းအတာ ပမာဏကြောင့် သူတို့က ကျွန်ုပ်တို့ အပေါ် ထင်သလိုလုပ်ခွင့် ပေးသင့်ပါသလား။ ကျနော်ကတော့ မထင်ပါ။\nထပ်၍ ဆိုရလျှင် ခြိမ်းခြောက်မှုများ သို့မဟုတ် မက်လုံးများ မည်သို့ပင်ရှိနေသည်ဖြစ်စေ ပြည်သူများက နိုင်ငံခြားလွှမ်းမိုးမှုကို မည်သည့်အခါတွင်မျှ လက်ခံလိမ့်မည် မဟုတ်သော ၎င်းတို့၏ ကိုယ်ပိုင်သမိုင်းကြောင်းမှ သင်ခန်းစာများကို တရုတ်နိုင်ငံက မေ့လျော့နေပါသည်။\nအရှေ့တောင်အာရှမှ ကျနော်တို့သည် တရုတ်လူမျိုးများကိုယ်တိုင်ကဲ့သို့ပင် ကျနော်တို့၏ နယ်မြေပိုင်ဆိုင်မှုကို များစွာ အလေးထားပါသည်။\nကျနော်တို့ကို ပါးလာရိုက်သည့် အချိန်တွင် မည်သည့်အတွက်ကြောင့် ကျနော်တို့က နောက်ပါးတဘက်ကို ထပ်အရိုက်ခံဖို့ ထိုးပေးရမည်နည်း။ တရုတ်အာဏာပိုင်တို့၏ ခံစားချက်များကသာ အရေးကြီးသော အကြောင်းရင်း ဖြစ်သင့်ပါသလား။\nရှီကျင့်ဖျင် အနေဖြင့် ဒေါ်နယ်ထရမ့်၏ မဆင်မခြင်လုပ်မှုနှင့် လုံးလုံးလျားလျား ဆိုးသွမ်းမှုမှနေ၍ အမြတ်အစွန်း ကြီးမားစွာ ရရှိနိုင်ပါသည်။ ကျနော်တို့ ရှီကျင့်ဖျင်ကို အမှန်တကယ်ပင် နှစ်သက်ချင်ပါသည်။ လေးစားချင်ပါသည်။\nထို့ကြောင့် ကျန်သည့် အရှေ့တောင်အာရှ၏ ကျောင်းပရဝုဏ်တွင် ဘာလုပ်ကြရမည်နည်း။\nထင်ထင်ရှား ရှားပေါ်လာသောအရာသုံးခုရှိပါသည်။\nပထမဆုံး အနေဖြင့် စည်းလုံးညီညွတ်မှုက သော့ချက်ဖြစ်ပါသည်။ ကျနော်တို့တွင် ကွဲပြားခြားနားမှုများ ရှိသော်လည်း စည်းလုံးညီညွတ်ပါက ကျောင်းသားငယ်များ ကျောင်းသားဆိုးများက အနိုင်ကျင့်ခြင်း မပြုနိုင်ပါ။ အမှန်မှာ ကျနော်တို့၏ အစွမ်း ထက်ဆုံး ကာကွယ်ရေးစည်းက အတူတကွ လုပ်ဆောင်ခြင်း၌ တည်ပါသည်။ အာဆီယံ အဖွဲ့ အနေဖြင့် ထိုသို့ပြုလုပ်ရန် ဖွဲ့စည်းပုံရှိနှင့်ပြီးဖြစ်သည်။\nပူးတွဲလေ့ကျင့်မှုများ၊ သတင်းအချက်အလက် မျှဝေခြင်းနှင့် ယုံကြည်မှုတည်ဆောက်ခြင်း၏ အခြား ပုံစံများ အပါအဝင် အဖွဲ့ဝင်နိုင်ငံများကြား ပူးပေါင်းဆောင်ရွက်မှုကလည်း အရေးကြီးပါသည်။ ကျနော်တို့၏ ပင်လယ်ရေကြောင်း အခြေခံအဆောက်အဦးနှင့် စွမ်းရည်များကို စဉ်ဆက်မပြတ် အဆင့်မြှင့်တင်ရပါမည်။ အကယ်၍ ကျနော်တို့ အားလုံးက သီးခြားစီ  အလုပ်လုပ်နေပါက ကျနော်တို့ တယောက်ပြီး တယောက် အရိုက်ခံကြရတော့မည် ဖြစ်သည်။\nဒုတိယအချက်အနေဖြင့် အရှုံးပေးခြင်းက ဘာကိုမျှ ဖြေရှင်းလိမ့်မည်မဟုတ်ပါ။ ဒူတာတေး လက်အောက်မှ ဖိလစ်ပိုင်နိုင်ငံက အခြေခံအားဖြင့် ထိုသို့ပြုလုပ်ခဲ့သည်။ သူတို့၏ နှိမ်ချမှုက တန်ဖိုး အနည်းငယ်ကိုသာ ပြသနိုင်ခဲ့သည်။ အရေးမပါသည့် အပြောအဆိုများဖြင့် အနိုင်ကျင့်သူ၏ သက်ညှာမှုကို ရယူရန် ကြိုးစားခြင်းက အဓိပ္ပာယ်မရှိပါ။\nအနိုင်ကျင့်တတ်သူများက ကြိုတင်ခန့်မှန်းရန် လွယ်ပါသည်။ အကယ်၍ သူတို့က သင့်ကို တကြိမ် ထိခိုက် နစ်နာစေခဲ့ပါက ရေတိုကာလတခုတွင် သင့်ကို သကြားလုံး အနည်းငယ် ပေးကောင်းပေးလိမ့်မည် ဖြစ်သော်လည်း နောက်တကြိမ် ထပ်၍ ထိခိုက် အောင်ပြုကြလိမ့်ဦးမည် ဖြစ်သည်။ စိတ်ကျေနပ်အောင် ချော့ခြင်းက မည်သည့်အခါတွင်မျှ အလုပ်မဖြစ်ပါ။\nတရုတ်နိုင်ငံက ကုန်သွယ်ရေးနှင့် ရင်းနှီးမြှုပ်နှံမှုများမှ တဆင့် လက်တုံ့ပြန်မည်ကို အရှေ့တောင်အာရှ နိုင်ငံ အများစုက ယခုအခါ ကြောက်နေကြောင်း ကျနော်သိပါသည်။ အလွန်လည်း ဖြစ်နိုင်ပါသည်။ သို့သော်လည်း ကျနော်တို့ ဒေသက တရုတ်နှင့် ရာစုနှစ်များစွာ ကုန်သွယ်ခဲ့ပြီးဖြစ်သလို ဆက်လက်၍လည်း ကုန်သွယ် သွားမည်ဖြစ်သည်။ ကာလရှည်ကြာ ဆက်သွယ်မှုများက အလွန်နက်ရှိုင်းပါသည်။\nသို့ရာတွင် ကျနော်တို့က ကျနော်တို့၏ အမီအခိုကင်းမှုကို အလွန် အလေးအနက်ထားကြောင်း တရုတ်နိုင်ငံက သဘောပေါက်ရန် အရေးကြီးပါသည်။ အချုပ်အခြာအာဏာနှင့် နိုင်ငံခြားဝင်ရောက်စွက်ဖက်မှုမှ လွတ်မြောက်ရေးအတွက် ကျနော်တို့၏ ကြိုးစားရုန်းကန်မှုများကို မမေ့ကြသေးပါ။\nနောက်ဆုံးအနေဖြင့် အနိုင်ကျင့်မှုကို ခံနိုင်ရည်ရှိရန် လိုအပ်ပါသည်။ ကျနော်တို့က အနိုင်ကျင့်သူများအဖြစ် ကိုယ့်ကိုယ်ကို ပြောင်းလဲ၍ မရပါ။ ကျနော်တို့ နိုင်ငံများ အားလုံးတွင် တရုတ်လူမျိုးအသိုင်းအဝိုင်းများ သိသာထင်ရှားစွာ ရှိနေပါသည်။ သူတို့ က သက်ဆိုင်ရာ တိုင်းပြည်များအတွက် အရေးပါသော အစိတ်အပိုင်းတရပ် ဖြစ်သည်။ အနည်းဆုံးအနေဖြင့် သက်ဆိုင်ရာအစိုးရများ လက်တွင် ရှိနေကြရမည့် သူတို့သည် တရုတ်နိုင်ငံ၏ ဒေသတွင်းမှ လုပ်ရပ်များ၏ သားကောင်များအဖြစ် မရည်ရွယ်ဘဲ ဖြစ်မသွားသင့်ပါ။\n၎င်းမှာ ဆောင်ရွက်ရန် ခက်ခဲသော အလုပ်တခု ဖြစ်နေဆဲဖြစ်ပါသည်။ တခါတရံတွင် အင်အားကြီးမားသော အနိုင်ကျင့်သူ ၂ ဦး ကို ရင်ဆိုင်ရန် ကျနော်တို့ အကူအညီမဲ့နေသလိုမျိုး ထင်ရပါသည်။ သို့သော်လည်း အရှေ့တောင်အာရှက ပိုမိုကျယ်ပြန့်စွာ ရှုမြင်တတ်ပြီး အတူတကွ ရပ်တည်နိုင်ကြမည်ဆိုလျှင် ကျနော်တို့၏ ကျောင်းပရဝုဏ်ကို လွတ်လပ်စွာ ငြိမ်းချမ်းစွာ ထိန်းသိမ်းထားနိုင်မည့် အခွင့်အလမ်း ရှိနေနိုင်ပါသည်။\n(ကာရင်ရတ်စလန်သည် အာဆီယံရေးရာများကို အထူးပြုလေ့လာရေးသားနေသူ မလေးရှား စာရေးဆရာတဦး ဖြစ်သည်။ ကွာလာလမ်ပူ အခြေစိုက် အကြံပေးအဖွဲ့ Ceritalah ASEAN ကို တည်ထောင်သူ အမှုဆောင်အရာရှိချုပ်လည်း ဖြစ်သည်။)\nအာဏာရှင်စနစ်မှ ဒီမိုကရေစီသို့ လမ်းခင်းပေးသူ ဘီဂျေဟာဘီဘီ\nတရုတ်တွေ ကြိုက်တဲ့ ဒူးရင်းသီးက ကျိန်စာလား\nအင်ဒိုနီးရှား အစိုးရပိုင် Nggapulu ပင်လယ်ကူးသင်္ဘောစီးခြင်း"
    },
    {
        "url": "https://burma.irrawaddy.com/opinion/interview/2019/11/26/209145.html",
        "title": "တရုတ်လက်နက် ဝင်ရောက်မှု အတိုင်းအတာက ပြည်တွင်းစစ် သက်ဆိုးရှည်ဖို့လား",
        "body": "နမ့်ဆန်မြို့နယ် မန်တုံဒေသ အတွင်း ပလောင် (တအန်း) လွတ်မြောက်ရေး တပ်မတော် (TNLA) ပိုင် လက်နက်အမြောက် အများ နိုဝင်ဘာလ ၂၂ ရက်က ဖမ်းဆီးရမိပြီးနောက် တရုတ်နိုင်ငံလုပ် လက်နက် အမျိုးအစားများ ပါဝင်နေကြောင်း တပ် မတော်က ထုတ်ဖော် ပြောကြားခဲ့ပါတယ်။\nဖမ်းမိလက်နက်တွေထဲမှာ FN-6 ကဲ့သို့ မြေပြင်မှ ဝေဟင်ပစ် လေယာဉ်ပစ် လက်နက်တွေ ပါဝင်နေတဲ့အတွက် နောက်ပိုင်း မှာ တိုက်ပွဲတွေ အရှိန်မြှင့်တက်လာနိုင်တယ်လို့ သုံးသပ်မှုတွေလည်း ရှိနေပါတယ်။\nတရုတ်နိုင်ငံ အနေနဲ့ မြန်မာ့ ငြိမ်းချမ်းရေးကို ကူညီဖို့ တဖက်က ပြောနေသလို တရုတ်လုပ် လက်နက်တွေက လက်နက် ကိုင် တပ်ဖွဲ့တွေထံ ရောက်ရှိနေတာကြောင့် တရုတ်ရဲ့ သဘောထားကို ဝေဖန်သူတွေလည်း ရှိနေပါတယ်။ ယခုလို ဝေဖန် သုံးသပ်ချက်တွေနဲ့ ပတ်သက်လို့ တချိန်က တရုတ်- မြန်မာနယ်စပ်တွင် အခြေစိုက်ခဲ့သည့် ဗမာပြည် ကွန်မြူနစ် ပါတီဝင် တဦးဖြစ်ခဲ့ပြီး လက်ရှိတွင် နိုင်ငံရေး လေ့လာသုံးသပ်သူ ဦးသန်းစိုးနိုင်အား ဧရာဝတီက ဆက်သွယ် မေးမြန်ချက် တွေကို ဖော်ပြလိုက်ပါတယ်။\nမေး။ ။ TNLA ထံကနေ တပ်မတော်က လက်နက်တွေ ဖမ်းမိတဲ့ နေရာမှာ တရုတ်လုပ် လက်နက်တွေ၊ လေယာဉ်ပစ် လက်နက်တွေ ပါဝင်နေတဲ့ အပေါ် ဘယ်လို မြင်မိသလဲ။\nဖြေ။ ။ တခုတော့ ရှိတာပေါ့။ လက်နက်ဈေးကွက် သဘောအရ ပြောရင်တော့ တရုတ်လက်နက်တွေကလည်း အမေရိကန် လက်နက်တွေ၊ ရုရှားလက်နက်တွေနဲ့ အပြိုင် ဈေးကွက်မှာ ဝယ်လို့ ရပါတယ်။ ဒါပေမယ့်TNLA ဆီက ဖမ်းမိတဲ့ လက်နက် တွေကတော့ ကြည့်ရတာ တရုတ်စတင်းဂန်းလို့ ခေါ်ရမယ့် လက်နက်မျိုး ပါနေတာကတော့ တော်တော်လေးတော့ ထူးခြား တဲ့ဟာပေါ့။\nအခုက တပ်မတော်နဲ့ မြေပြင်ထိတွေ့ တိုက်ပွဲတွေတိုင်းမှာ တပ်မတော်ဘက်က ရဟတ်ယာဉ်တွေ သုံးနေတယ်။ ဒီလက် နက်မျိုးတွေကြောင့် ရဟတ်ယာဉ်တို့၊ တိုက်လေယာဉ်တို့ ထိခိုက်တာမျိုးတော့ မတွေ့သေးဘူးပေါ့ဗျာ။ ဒါပေမယ့် ရှေ့မှာ ဆို ရင်တော့ အဲဒီလိုတွေ တွေ့လာမယ်လို့ ကျနော့် အနေနဲ့ မြင်ပါတယ်။ ဒါဟာ TNLA ဒေသနဲ့ ရခိုင်မှာ ဖြစ်နေတဲ့ တိုက်ပွဲတွေ ရဲ့ အရှိန်အဟုန်ကို ဆက်လက် မြင့်တက်လာမယ့် အလားအလာတခု အဖြစ် ကျနော်ကတော့ စိတ်မကောင်း ဖြစ်မိပါတယ်။\nနောက်တခုက ဒီလို လက်နက်မျိုးတွေက သာမန် အရောင်းအဝယ်နဲ့တော့ မဖြစ်နိုင်ဘူး။ အတော်လေးကို တာဝန် ရှိတဲ့သူ တချို့ကိုယ်တိုင် ပါဝင် ပတ်သက်မှုတွေ ရှိနေသလား ဆိုတာ စဉ်းစားစရာ ဖြစ်ပါတယ်။ တပ်မတော်ကလည်း ဘယ်တုန်းက မှ ဖမ်းဆီးရမိတဲ့ လက်နက်တွေနဲ့ ပတ်သက်ပြီးတော့ တရုတ်ပြည်က ဖြစ်တယ် ဆိုတဲ့ စကားလုံးမျိုး သုံးတာ ရှားရှားပါးပါး တွေ့တာပေါ့။\nဒါဟာ တရုတ်က ဒီဟာတွေကို တင်သွင်း ပေးပို့နေသလားဆိုတဲ့ သဘောထားကို စဉ်းစားစရာ ဖြစ်လာတယ်။ ဒီလို ထုတ် ဖော်ပြောလာတာက မြန်မာ့ တပ်မတော်နဲ့ တရုတ်တပ်မတော်တို့ ကြားထဲမှာ ရှိနေတဲ့ ဆက်ဆံရေး အနေအထားကို ပြန် လည် သုံးသပ်ရမယ့် အနေအထားလားလို့လည်း စဉ်းစားစရာတွေ ရှိလာပါတယ်။ ဒါက TNLA အတွက် အတော်လေးတော့ ထိခိုက်မှုရှိတာပေါ့ဗျာ။ အတော်လေး အဆင့်မြင့်တဲ့ ပစ္စည်းဂိုထောင်လို့ ကျနော်က ယူဆပါတယ်။\nအဲဒါကြောင့် အချိန်ကာလတခု အထိ TNLA ရဲ့ စစ်ရေးဆိုင်ရာ လှုပ်ရှားမှုတွေ လျော့ကျနိုင်တဲ့ အလားအလာရှိတယ်လို့ ဆိုရပေမယ့် ပါဝင်တဲ့ လက်နက်တွေရဲ့ အနေအထားကြောင့် နောက်ပိုင်း တိုက်ပွဲတွေမှာ ပိုပြီးတော့ အရှိန်အဟုန်မြင့်လာ စရာ၊ ပိုပြီးတော့ ထိခိုက် ကျဆုံးနိုင်စရာ အလားအလာတွေ ရှိတဲ့အတွက် ဒါကတော့ မြန်မာ့ငြိမ်းချမ်းရေး အတွက် မကောင်း တဲ့ လက္ခဏာလို့ ပြောချင်ပါတယ်။\nမေး။ ။ တရုတ်အနေနဲ့ တဖက်ကလည်း ငြိမ်းချမ်းရေး ကူညီမယ် ပြောတယ်၊ တဖက်ကလည်း လက်နက်တွေက လက် နက်ကိုင် တပ်ဖွဲ့တွေဆီ ရောက်နေတယ် ဆိုတော့ မြန်မာနိုင်ငံ အပေါ် ပေါ်လစီ နှစ်ခုကျင့်သုံးနေတယ်လို့ ထင်ပါသလား။\nဖြေ။ ။ တရုတ်ပြည်နဲ့ မြန်မာပြည်ရဲ့ ဆက်စပ်နေတဲ့ ပြည်တွင်း စစ်လှုပ်ရှားမှုတွေရဲ့ ကြားထဲမှာ ပေါ်လစီအရ ကွဲလွဲတဲ့ ဖော်ပြချက်တွေကိုတော့ တလျှောက်လုံး ကျနော်တို့ မြင်ခဲ့ရတာပဲ။ အရင် ဗမာပြည် ကွန်မြူနစ်ပါတီ (ဗကပ) လက်ထက် တုန်းကလည်း တဖက်က မြန်မာ့ တပ်မတော်နဲ့ ဆက်ဆံသလို တဖက်ကလည်း (ဗကပ) ကို လက်နက် စတဲ့ အကူအညီ တွေ အပြည့်အစုံ ပေးတယ်။\nအဲဒီတုန်းကတော့ မီးစတဖက်၊ ရေမှုတ် တဖက်လို့ ပြောရတာပေါ့။ အခု အနေအထား ကျတော့ တဖက်က ရပ်ဝန်း တခု လမ်းကြောင်း တခု စီမံကိန်း(OBOR) လုပ်ငန်းစဉ်ထဲ တရုတ်ပြည်နဲ့ ပူးပေါင်းဆောင်ရွက်နေတဲ့ အနေအထားမှာ တရုတ် အစိုးရရဲ့ ပေါ်လစီကတော့ မြန်မာအစိုးရနဲ့ ဆက်ဆံရေးက အတော်လေး ကောင်းမွန်တယ်။ အပြန်အလှန် ပူးပေါင်း ဆောင် ရွက်မှုတွေ တစတစ တိုးမြှင့်နေတယ် ဆိုတာ မြင်ရပါတယ်။\nတချိန်တည်းမှာပဲ တပ်မတော်နဲ့ ရင်ဆိုင်နေရတဲ့ အထူးသဖြင့် မြောက်ပိုင်း အဖွဲ့တွေ ရဲ့ လက်နက် တပ်ဆင်မှုတွေက “ဝ” နှစ်သုံးဆယ်ပြည့်မှာ ထုတ်ပြတဲ့ လက်နက်တွေ၊ မိုင်းလားမှာ ထုတ်ပြခဲ့တဲ့ လက်နက်တွေ၊ ဒီလိုအနေအထားတွေက နယ် စပ်ဒေသမှာ ရှိနေတဲ့ ပြည်ထောင်စု ငြိမ်းချမ်းရေး ဆွေးနွေး ညှိနှိုင်းရေး အမြဲတမ်း ကော်မတီ(FPNCC )အဖွဲ့ဝင်တွေနဲ့ တရုတ်ပြည်ကြားထဲမှာ နိုင်ငံတော် ပေါ်လစီ မဟုတ်တောင် ဒေသဆိုင်ရာ ပူးပေါင်းဆောင်ရွက်မှုတွေ၊ ပတ်သက်မှုတွေ ကတော့ အတော်လေး အတိုင်း အတာ မြင့်မားနေတယ်လို့ ကျနော်က ယူဆပါတယ်။\nတဖက်ကပြောရရင် မြန်မာ့ ငြိမ်းချမ်းရေးမှာ တရုတ် အစိုးရဘက်က ကူညီမှု ဆိုတာနဲ့ တဖက်က အင်အားထိန်းညှိမှုတွေ များ ရှိနေသလား စဉ်းစားစရာ ဖြစ်လာပါတယ်။ ဆိုလိုတာက မြန်မာ့ တပ်မတော်က ကာကွယ်ရေး လက်နက်တွေ၊ ခေတ်မီ ဒုံးတွေ ဝယ်နေတဲ့ တချိန်တည်းမှာ ဒီတိုင်းရင်းသား လက်နက်ကိုင် အဖွဲ့တွေရဲ့ လက်နက် တပ်ဆင်မှုကလည်း အတော် လေးကို မြင့်မားလာတာ တွေ့ရတယ်။\nဒါက အချိုးညီအောင် လုပ်တာလား။ ဒါမှမဟုတ်ရင် တဖက်က မြန်မာ့ တပ်မတော်နဲ့ ပူးပေါင်း ဆောင်ရွက်မှုတွေ လုပ်ရင်းနဲ့ တိုင်းရင်းသား လက်နက်ကိုင် အဖွဲ့အစည်းတွေကို အင်အား ထိန်းညှိပေးနေတာ ဆိုတာ စဉ်းစားစရာ အတော် ရှိလာပါ တယ်။\nမေး။ ။ ပြီးခဲ့တဲ့ရက်က အင်တာဗျူး တခုမှာ ဗိုလ်ချုပ်မှူးကြီး မင်းအောင်လှိုင်က နယ်စပ် လက်နက်ကိုင် အဖွဲ့တွေအနေနဲ့ အိမ်နီးချင်း နိုင်ငံကနေ သွယ်ဝိုက်တဲ့ ကူညီမှုတွေ ရနေတယ်လို့ ထုတ်ပြောတာ ရှိတယ်။ အခုလည်း ဖမ်းမိတဲ့အထဲ တရုတ် လက်နက်တွေ ပါတယ်လို့ ထုတ်ပြောလာတယ်။ ဒီတော့ တပ်မတော်ရဲ့ တရုတ်နဲ့ ပတ်သက်တဲ့ သဘောထားကို ဘယ်လို မြင်ပါသလဲ။\nဖြေ။ ။ တပ်မတော်ရဲ့ သဘောထားကို အကြမ်းဖျင်း ခန့်မှန်းကြည့်ရတာတော့ အခု စစ်လက်နက်တပ်ဆင်ရေး၊ ခေတ်မီ တပ်မတော် ဖြစ်ရေး တည်ဆောက်တဲ့ နေရာမှာ တရုတ်နိုင်ငံတခုတည်း အပေါ် မှီခိုရေး ဆိုတာထက် မဟာဗျူဟာကျတဲ့ ဘက်စုံ ပူးပေါင်းဆောင်ရွက်ရေး ဘက်ကို လှည့်ပြောင်းလာတယ်လို့ မြင်ရပါတယ်။ ဒီဘက် နှစ်ပိုင်းတွေမှာ ရှရှား သွားပြီး တော့ စစ်လက်နက်ပစ္စည်း ဝယ်ယူတာ၊ လေ့လာတာ၊ နောက်ပြီး အိန္ဒိယနဲ့ ပူးပေါင်း ဆောင်ရွက်တာတွေ မြင့်လာတာပေ့ါ။\nအထူးသဖြင့် အိန္ဒိယနဲ့ ရေငုပ်သင်္ဘော ဝယ်ယူရေး ဆွေးနွေးတာတွေ လုပ်တယ်။ အဲဒီလို လုပ်နေတာတွေက ယေဘုယျ အားဖြင့် တရုတ်ပြည်နဲ့ ပူးပေါင်း ဆောင်ရွက်မှု ရှှုထောင့်က ကြည့်ရင် တရုတ်ပြည်ဘက်က သိပ်ကြိုက်မယ် မထင်ဘူး။ ဒါပမေယ့် တပ်မတော်ရဲ့ ခေတ်မီ တပ်မတော် တည်ဆောက်ရေးမှာ တရုတ်ရဲ့ စစ်ရေး နည်းပညာအပေါ်မှာ မှီခိုမှုကနေ အကန့် ခွဲထွက်လာဖို့ အတွက် ကြိုးပမ်းနေတဲ့ တိမ်းညွတ်မှုတွေ တွေ့ရပါတယ်။\nဒါဟာ နိုင်ငံတနိုင်ငံရဲ့ စစ်ရေး မဟာဗျူဟာ အရ ကြည့်ရင်တော့ အဲဒီလို လုပ်ဖို့ လိုအပ်တယ်။ ဘာကြောင့်လဲ ဆိုတော့ ကျနော်တို့ တိုင်းပြည်က နိုင်ငံကြီး နှစ်ခုကြားထဲမှာ ပထဝီအနေအထားအရ တည်ရှိနေတဲ့ နိုင်ငံဖြစ်လို့ပါ။ ဒါဟာ သဘာဝ ကျတဲ့ တပ်မတော်ရဲ့ ပြောင်းလဲလာမှုလို့ ယူဆပါတယ်။\nဖြေ။ ။ တိုင်းရင်းသား လက်နက်ကိုင်တွေရဲ့ လက်နက် တပ်ဆင်မှု အဆင့်မြင့်လာတာနဲ့ နောက်ပိုင်း တိုက်ပွဲတွေ အရှိန် အဟုန် မြှင့်လာနိုင်တယ်လို့ ခန့်မှန်းထားတော့ ငြိမ်းချမ်းရေး အတွက် ညှိနှိုင်းမှုက ဘယ်လို ဖြစ်လာနိုင်သလဲ။\nဖြေ။ ။ ကြည့်ရတာတော့ ရက္ခိုင့် စစ်တပ် (AA) အဖွဲ့ဆို တပ်မတော်နဲ့ နေ့စဉ် တိုက်ပွဲတွေ ဖြစ်နေတာပဲ။ TNLA ကလည်း တော်တော်လေးကို လှုပ်ရှားမှုတွေ များလာတယ်။ ပြီးခဲ့တဲ့ လပိုင်းကဆို နမ့်ဆန်က ဘုရားကုန်းပေါ်အထိ တက်ပြီးနေရာယူ တပ်စွဲတဲ့ အထိ ရှိတယ်။ တပ်မတော်ကလည်း တိုက်ခိုက်ရေး ရဟတ်ယာဉ်တွေ သုံးပြီးတော့ ပြန်လည် တိုက်ခိုက် သိမ်းယူရတဲ့ အနေအထား ရှိတယ်။\nအဲဒီကြားထဲကပဲ စစ်လက်နက် ဂိုထောင်သုံးခုကို သိမ်းဆည်းရ လိုက်တာက တပ်မတော်အတွက် သိပ်ကို ကျေနပ် အားရ ဖွယ် အောင်မြင်မှု ဖြစ်ပေမယ့် တဖက်က တရုတ် လက်နက်တွေရဲ့ ဝင်ရောက်မှု အတိုင်းအတာက မြန်မာပြည် ပြည်တွင်း စစ် ဆက်ပြီး သက်ဆိုးရှည်ဖို့ အတွက် အသက်ဆက်ပေးသလို ဖြစ်နေတာကတော့ ကျနော်တို့ အနေနဲ့ အတော်လေးကို လက်ခံဖို့ ခက်တဲ့ ကိစ္စလို့ ပြောချင်ပါတယ်။\nဖြေ။ ။ မြန်မာနိုင်ငံနဲ့ ပတ်သက်ပြီး တရုတ်ရဲ့ ပါဝင်မှု သဘောထားကို ဘယ်လိုများ သုံးသပ်မိပါသလဲ။\nဖြေ။ ။ ယေဘုယျပြောရရင် အခုက စစ်အေးခေတ်သစ်ထဲကို ပြန်ပြီးတော့ ဝင်ရောက်တော့မလား ဆိုတာကို စဉ်းစားနေရ တဲ့ အခြေအနေပေါ့ဗျာ။ ဆိုလိုတာက စစ်အေးခေတ်ဟောင်းတုန်းက အမေရိကန်နဲ့ ဆိုဗီယက်ပေါ့။ အဲဒီချိန်က အပြန်အ လှန် အင်အားစုတာတွေ၊ အားပြိုင်တာတွေက ကမ္ဘာ့နိုင်ငံရေးကို ကိုင်လှုပ်နေတဲ့ လှုပ်ရှားမှု တွေပေါ့။ အခုကတော့ ခေါင်းဆောင်ပြောင်းသွားတာလို့ပဲ ဆိုရမှာပါ။ ဆိုဗီယက်နေရာမှာ တရုတ်က ဝင်ရောက် လာတာပေါ့။\nအမေရိကန် ဦးဆောင်တဲ့ အနောက် ဥရောပနဲ့ တရုတ်တို့ရဲ့ ယနေ့ စီပွားရေး တိုက်ပွဲတွေ ဖြစ်နေတာ။ မဟာဗျူဟာဆိုင်ရာ ဖြန့်ကျက်မှုတွေနဲ့ ပတ်သက်ပြီးတော့ ထူးထူးခြားခြား ပြောင်းလဲလာတာ။ အထူးသဖြင့် အာရှ-ပိစိဖိတ် ဒေသကနေပြီးတော့ အမေရိကန်က ဆုတ်ခွာဖို့ ခြေလှမ်းပြင်နေတဲ့ အချိန်မှာ တရုတ်ရဲ့ တောင်တရုတ်ပင်လယ် ကိစ္စတွေနဲ့ ပတ်သက်လို့ အာဆီယံ နိုင်ငံအားလုံးကလည်း အတော်လေးကို သဘောမကျနိုင်အောင် ဖြစ်နေတာပေါ့။\nဆိုလိုတာက ခေါင်းဆောင်တဲ့ နိုင်ငံသာ ပြောင်းသွားတယ်။ အတွင်း သဘောတွေကတော့ သိပ်ပြီးတော့ ပြောင်းလဲတဲ့ သဘော မတွေ့ရသေးပါဘူး။ အဲဒါကြောင့် ဒေသတွင်း နိုင်ငံတွေကို တနည်း မဟုတ်တနည်း အနည်းနဲ့အများ ရိုက်ခတ် နေလိမ့်မယ်။ အဲဒီအတွက် အမျိုးသား လုံခြုံရေးကို စဉ်းစားတဲ့နေရာမှာ အဲဒါတွေကို ထည့်သွင်း စဉ်းစားရမယ့် အနေ အထား ရောက်လာတယ်လို့ ယူဆပါတယ်။\nဆက်စပ်ဖတ်ရှုရန်\nတရုတ် လမ်းညွှန်မှုအောက်က ငြိမ်းချမ်းရေး ခရီးမရောက်\nTNLA ၏ လက်နက်ခဲယမ်း လေးသောင်းကျော်ကို တပ်မတော် သိမ်းဆည်းဟု ဆို"
    },
    {
        "url": "https://burma.irrawaddy.com/opinion/viewpoint/2020/01/16/212997.html",
        "title": "တရုတ်-မြန်မာ စီးပွားရေးစင်္ကြန် စီမံကိန်းများ အောင်မြင်နိုင်သလား",
        "body": "တရုတ်ပြည်သူ့သမ္မတန်ိုင်ငံမှ အဆိုပြုပြီး အကောင်အထည်ဖော်ဆောင်ရွက်နေသည့် တရုတ်-မြန်မာ စီးပွားရေးစင်္ကြန် စီမံကိန်းများသည် စီမံကိန်း အဆိုပြုလွှာအတွက် ကနဦး နားလည်မှု စာချွန်လွှာ ရေးထိုးသည့် အချိန်မှ စတင်၍ ယခုအချိန်အထိ ပြည်တွင်း၊ ပြည်ပမှ ဝေဖန်မှုများနှင့် ပြည့်နှက်လျက်ရှိသည်။\n၂၀၁၀ ခုနစ် မတိုင်မီ ကာလမှ အစပြုခဲ့သော စီမံကိန်းအဟောင်းများအပြင် အသစ်အသစ်သော စီမံကိန်းများမှာလည်း မြန်မာနိုင်ငံအနှံ့တွင် အကောင်အထည်ဖော်ဆောင်ရွက်လျက်ရှိပြီး အများစုမှာ မြန်မာနိုင်ငံအတွင်းမှ တိုင်းရင်းသား လက်နက်ကိုင်အဖွဲ့များနှင့် ပဋိပက္ခဖြစ်ပွားရာ ဒေသများတွင် ဖြစ်သည်။ ထို့အပြင် တရုတ်သမ္မတ ရှီကျင့်ဖျင်၏ လာမည့် မြန်မာနိုင်ငံခရီးစဉ်အတွင်းတွင် အဆိုပါစီမံကိန်းတချို့နှင့် ဆက်စပ်သော သဘောတူညီမှုများကို လက်မှတ်ရေးထိုးသွားကြမည်ဟုလည်း မြန်မာအစိုးရ၏ သတင်းရင်းမြစ်များက အတည်ပြု ပြောကြားထားသည်။\nသို့သော်လည်း “တရုတ်-မြန်မာ စီးပွားရေးစင်္ကြန် စီမံကိန်းများ အောင်မြင်အောင် အကောင်အထည် ဖော်ဆောင်ရွက်နိုင်မည်လော” ဟူသော မေးခွန်းမှာ ပြည်တွင်း ပြည်ပ အသိုင်းအဝိုင်းများကြားတွင် မြင့်တက်လျက် ရှိသည်။ အထူးသဖြင့် “မြန်မာနိုင်ငံသည် တရုတ်နိုင်ငံ၏ ကြွေးမြီထောက်ချောက်ထဲသို့ ကျဆင်းသွား မည်လော၊” သို့တည်းမဟုတ် “အဆိုပါ စီမံကိန်းများသည် မြန်မာနိုင်ငံအတွက် အကျိုးကျေးဇူး တစုံတရာ ရှိနိုင်ပါမည်လော” အစရှိသော မေးခွန်းများသည် လူမေးအများဆုံး ဖြစ်သည်။\nမြန်မာအစိုးရ အနေဖြင့် တရုတ်နိုင်ငံနှင့် နှစ်နိုင်ငံသဘောတူစာချုပ်များ ချုပ်ဆို အကောင်အထည်ဖော်ရုံမျှဖြင့် အဆိုပါ စီမံကိန်းများသည် အောင်မြင်စွာ ပြီးဆုံးသွားမည် မဟုတ်ပါ။ အထူးသဖြင့် မြန်မာန်ိုင်ငံကဲ့သို့ ဖယ်ဒရယ် ပြည်ထောင်စု တည်ဆောက်ရေးအတွက် တိုင်းရင်းသား လက်နက်ကိုင်အဖွဲ့များနဲ့ ပဋိပက္ခဖြစ်ပွားနေပြီး ဒီမိုကရေစီ စံချိန်စံနှုန်းများနှင့် မကိုက်ညီသော ၂၀၀၈ ခုနစ် ဖွဲ့စည်းပုံ အခြေခံဥပဒေ ဖြင့် ရှေ့ဆက်နေသည့် တိုင်းပြည်တွင် အဆိုပါ စီမံကိန်းများကို နှစ်နိုင်ငံအစိုးရများ အချင်းချင်း သဘောတူစာချုပ်များ ချုပ်ဆိုပြီး အကောင်အထည်ဖော်ဆောင်ရွက်ရုံမျှဖြင့် ပြီးမြောက်အောင်မြင်နိုင်မှု ရာခိုင်နှုန်းမှာ အလွန်နည်းပါးလှသည်။\nထို့အပြင် မြန်မာနိုင်ငံ အစိုးရအနေဖြင့် မိမိတို့နိုင်ငံသို့ ဝင်ရောက်လာသော နိုင်ငံခြားရင်းနှီးမြုပ်နှံမှုတိုင်း န်ိုင်ငံ၏ စီးပွားရေးဖွံဖြိုးတိုးတက်ရန် အထောက်အကူ မဖြစ်နိုင်ကြောင်းကိုလည်း အထူးသတိပြုရန် လိုအပ်ပါသည်။ အထူးသဖြင့် နိုင်ငံခြားရင်းနှီးမြုပ်နှံမှုများကို လက်ခံရာတွင် နိုင်ငံ၏ စီးပွားရေး ဖွံဖြိုးတိုးတက်မှု အတွက် အထောက်အကူပြုစေရန် အလို့ဌာ အစိုးရအနေဖြင့်\n(၁) မေခရိုစီးပွားရေး ဝန်းကျင်တည်ငြိမ်ရေး (Macroeconomic Stability) ၊\n(၂) နိုင်ငံရေး ဝန်းကျင်တည်ငြိမ်ရေး (Political Stability) ၊\n(၃) န်ိုင်ငံတော် အင်စတီကျူးရှင်းများ၏ စွမ်းရည်နှင့် စီးပွားရေးလုပ်ငန်းများ ဆောင်ရွက်နိုင်ရေးအတွက် အခြေခံ အဆောင်အအုံများပြည့်စုံဖူလုံရေး၊\n(၄) စီးပွားရေး လုပ်ငန်းများ/ ဉာဏပစ္စည်းမူပိုင်ခွင့်များအတွက် အကာအကွယ်ပေးနိုင်သော ဥပဒေများ စိုးမိုးရေး၊\n(၅) အစိုးရ၏ နိုင်ငံတော် ဖွံ့ဖြိုးတိုးတက်ရေး မူဝါဒနှင့်စီမံချက်များတွင် ဆင်းရဲနွမ်းပါးမှု ပပျောက်ရေးကို အဓိကထားရှိပြီး ထိုစီမံချက်များကို နိုင်ငံခြားရင်းနှီးမြုပ်နှံမှု မူဝါဒနှင့်ချိတ်ဆက်ထားရှိခြင်း၊\n(၆) နိုင်ငံ၏ ကုန်ထုတ် စွမ်းအားအတွက် လူသားအရင်းအမြစ်များ အဓိက မွေးထုတ်ရန်အတွက် တိကျသော ပညာရေး ဆိုင်ရာ မူဝါဒများထားရှိ အကောင်အထည်ဖော်ဆောင်ရွက်ခြင်းတို့ကို ပြုလုပ်ရန် လိုအပ်ပါသည်။\nတရုတ်-မြန်မာစီးပွားရေးစင်္ကြန် စီမံကိန်းများ၏ အောင်မြင်မှုမှာ မြန်မာနိုင်ငံအတွင်းမှ နိုင်ငံတော် (State) – ဈေးကွက် (Market) – လူ့အဖွဲ့အစည်း (Society) တို့၏ ပတ်သက်ဆက်နွယ်မှု အပေါ်တွင် အဓိက မူတည်နေပေသည်။ ထိုအရာသည်ပင်လျှင် မြန်မာနိုင်ငံ၏ လက်ရှိ နိုင်ငံရေးဘောဂဗေဒ အခြေအနေကို ပုံဖော်ဖန်တီးနေသည့်အပြင် အနာဂတ် တရုတ်-မြန်မာ နှစ်နိုင်ငံဆက်ဆံရေးများအထိ ရိုက်ခတ်မှု ရှိလာန်ိုင်ပါသည်။\nမြန်မာန်ိုင်ငံအတွင်းတွင် နိုင်ငံတော်နှင့် လူ့အဖွဲ့အစည်း ဆက်ဆံရေး (State-Society Relations)၊ နိုင်ငံတော်နှင့် ဈေးကွက်ဆက်ဆံရေး (State-Market Relations)၊ နှင့် ဈေးကွက်နှင့် လူ့အဖွဲ့အစည်း ဆက်ဆံရေး (Market-Society Relations) တို့သည် တရုတ်-မြန်မာစီးပွားရေးစင်္ကြန် စီမံကိန်းများအောင်မြင်အောင် အကောင်အထည်ဖော်နိုင်ရေး၊ နိုင်ငံ၏စီးပွားရေးဖွံ့ဖြိုးတိုးတက်အောင် ဆောင်ရွက်နိုင်ရေးတို့အတွက် အဓိက အဆုံးအဖြတ်ပေးလာမည့် အရာများပင်ဖြစ်သည်။\nယေဘုယျအားဖြင့် တရုတ်-မြန်မာစီးပွားရေးစင်္ကြန် စီမံကိန်းများ အောင်မြင်အောင် ဆောင်ရွက်နိင် ရေး ဒေသခံ ပြည်သူလူထုများ၏ အပြုသဘောဆောင်သော အမြင်သဘောထားများ ရရှိရန် အရေးကြီးသည်။ လက်ပံတောင်းတောင် ကြေးနီစီမံကိန်းမှ အစချီ၍ သမ္မတဦးသိန်းစိန် လက်ထက်တွင် ရပ်တန့်ခဲ့သော မြစ်ဆုံစီမံကိန်း၊ ကျောက်ဖြူရေနက်ဆိပ်ကမ်းစီမံကိန်း၊ ယခု ရန်ကုန်မြို့သစ်စီမံကိန်း အထိ တရုတ်နိုင်ငံမှ ရင်းနှီးမြုပ်နှံသော စီမံကိန်းများအပေါ်တွင် မြန်မာပြည်သူ့လူထု၏ အမြင်သဘောထားမှာ အပြုသဘောထက် အနုတ်လက္ခဏာကို ပိုမိုဆောင်သည်။ အထူးသဖြင့် သဘာဝပတ်ဝန်းကျင်ညစ်ညမ်းမှု ၊ ဒေသခံများအတွက် အကျိုးကျေးဇူး တစုံတရာ မရရှိမှု၊ လယ်ယာမြေလျှော်ကြေးငွေများ မရရှိခြင်း အစရှိသော ဝေဖန်မှုများသည် စီမံကိန်း ဒေသမှ ပြည်သူလူထုများထံမှ အများဆုံး ကြားရသော အသံများ ဖြစ်သည်။\nထိုကဲသို့သော ပြည်သူလူထု၏ အနုတ်သဘောဆောင်သော အမြင်သဘောထားများ များပြားလာခြင်းသည် နိုင်ငံတော်နှင့် လူ့အဖွဲ့အစည်းကြားက ဆက်ဆံရေးကို ပျက်ပြားစေသည်။ ပုံမှန်လည်ပတ်နေသော လူ့အဖွဲ့အစည်းများ အနေဖြင့် လုံခြုံမှု၊ လွတ်လပ်မှု၊ ကြွယ်ဝချမ်းသာမှု၊ တည်ငြိမ်မှု၊ တရားမျှတမှု အစရှိသော တန်ဖိုးစံများကို န်ိုင်ငံတော်ထံမှ တောင်းဆိုလေ့ရှိပြီး ထိုတန်ဖိုးစံများကို ရရှိရန် ပျက်ကွက်သည့် အချိန်တွင် နိုင်ငံတော် နှင့် လူ့အဖွဲ့အစည်းကြားက ဆက်ဆံရေးသည်လည်း တစတစ ယိုယွင်းလာတတ်သည်။\nထို့အပြင် န်ိုင်ငံတော်သည် တခါတရံတွင် လူ့အဖွဲ့အစည်း၏ လိုအပ်ချက်များကို ကိုယ်တိုင် ဖြည့်ဆည်းပေး နိုင်သော်လည်း၊ တခါတရံတွင် ဈေးကွက်ကို အသုံးပြုပြီး လူ့အဖွဲ့အစည်း၏ လိုအပ်ချက်များကို ဖြည့်ဆည်းရလေ့ရှိသည်။ သို့သော် တရုတ်နိုင်ငံမှ ရင်းနှီးမြုပ်နှံသော စီမံကိန်းများမှာ နှစ်နိုင်ငံ သဘောတူညီချက်များ အပေါ်တွင် အခြေခံပြီး အကောက်အထည်ဖော်ဆောင်ရွက်သည့် လုပ်ငန်းများဖြစ်သည်။ ထို့ကြောင့် အဆိုပါ စီမံကိန်းများ အကောင်အထည်ဖော် ဆောင်ရွက်မှုတွင် ပြည်တွင်းမှ ခရိုနီစီးပွားရေးလုပ်ငန်းရှင်များမှအပ ပြည်တွင်း ဈေးကွက်တွင် ဝင်ရောက်လုပ်ကိုင်နေကြသည့် တခြားသော စီးပွားရေး လုပ်ငန်းများ၏ ပါဝင်မှုမှာ အလွန်အမင်း နည်းပါးပါသည်။\nထိုကဲ့သို့ဖြစ်ရခြင်းမှာ အစိုးရ၏ စီမံကိန်းတင်ဒါ စနစ်များနှင့် နိုင်ငံတော် (State) ၏ ဈေးကွက် (Market) အပေါ်တွင် အမြင်သဘောထားများ ကြောင့် ဖြစ်ဟန်တူသည်။ ထိုကဲ့သို့သော အခြေအနေမှာ ကောင်းမွန်သော နိုင်ငံရေးဘောဂဗေဒ ဂေဟ စနစ်တခုကို ရောက်ရှိရန် သင့်တော်သော လမ်းကြောင်း မဟုတ်ပေ။ ထို့ကြောင့် မြန်မာအစိုးရ အနေဖြင့် န်ိုင်ငံတော်၊ ဈေးကွက်နှင့် လူ့အဖွဲ့အစည်းတို့၏ အဆက်အစပ်ကို ပိုမိုအာရုံစိုက်ရန် လိုအပ်သည်။ အထူးသဖြင့် ဈေးကွက်ကို တည်တည်ငြိမ်ငြိမ် နှင့် ပိုမိုသန်စွမ်းစေနိုင်သော နိုင်ငံရေးဘောဂဗေဒ ဂေဟစနစ်တခုကို ဖန်တီးပေးနိုင်မှသာ လူ့အဖွဲ့အစည်း၏ တောင်းဆိုသော တန်ဖိုးစံများကို ဖြည့်ဆီးပေးနိုင်မည် ဖြစ်သည်။\nမြန်မာန်ိုင်ငံတွင် အကောင်အထည်ဖော် ဆောင်ရွက်မည့် တရုတ်-မြန်မာစီးပွားရေးစင်္ကြန် စီမံကိန်း အများစုသည် တိုင်းရင်သားဒေသများတွင် ဖြစ်သည့် အတွက် ပြဿနာများသည် ပိုမိုရှုပ်ထွေးသော အခြေအနေဆီဆို ဦးတည်စေခဲ့သည်။ မြန်မာနိုင်ငံ၏ န်ိုင်ငံတော်နှင့်ဈေးကွက်ဆက်ဆံရေး (State-Market Relations) နှင့် နိုင်ငံတော်နှင့်လူ့အဖွဲ့အစည်း ဆက်ဆံရေး (State-Society Relations) တို့သည် သမားရိုးကျ ပြဿနာများ အဖြစ်မှ ပိုမိုရှုပ်ထွေးသော န်ိုင်ငံရေး ပြဿနာများအဖြစ် အသွင်ပြောင်းလာသည့်အပြင် မူရင်း ရှိရင်းစွဲ ဖယ်ဒရယ်ပြသနာများကို ပိုမိုအားကောင်းစေသည်။\nအထူးသဖြင့် တိုင်းရင်းသားဒေသခံများအနေဖြင့် ၎င်းတို့ ဒေသအတွင်းမှ တရုတ်-မြန်မာစီးပွားရေး စင်္ကြန်စီမံကိန်းများသည် ဒေသခံပြည်သူများအတွက် အကျိုးအမြတ် တစုံတရာ မရရှိခြင်းမှာ မိမိတို့ဒေသတွင် ကိုယ်ပိုင်အုပ်ချုပ်ခွင့်နှင့် တန်းတူညီမှု မရှိခြင်းကြောင့်ဖြစ်သည်ဟူသော အမြင်ယူဆချက်များ အားကောင်း လာခြင်းဖြစ်သည်။ ထိုပြဿနာများသည် တိုင်းရင်းသားဒေသများ၏ လူ့အဖွဲ့အစည်းတွင် မညီမျှမှုကို ဖြစ်စေသော ခံစားချက်များကို ပေါက်ဖွားစေပြီး လက်နက်ကိုင်တော်လှန်ရေး ပြဿနာများကို ပိုမို အဓွန့်ရှည် စေရန် အထောက်အပံဖြစ်စေပါသည်။\nထိုပြသနာများအပြင် နိုင်ငံတော်အနေဖြင့် ဈေးကွက်ကို လွတ်လပ်စွာ ယှဉ်ပြိုင်ပြီး အကောင်အထည်ဖော် ဆောင်ရွက်ရမည့် အစား လူနည်းစု လုပ်ငန်းရှင်များသာ ကြီးစိုးသော စီးပွားရေး လုပ်ငန်းများကိုသာ အကောင်အထည်ဖော်ဆောင်ရွက်စေခြင်းသည် အနာဂတ်တွင် ခရိုနီအရင်းရှင် စနစ်ကိုသာ ဦးတည်သွားစေမည်ဖြစ်သည်။\nကောင်းမွန်စွာ မလည်ပတ်န်ိုင်သော ဈေးကွက်သည် လူ့အဖွဲ့ အစည်း အတွင်းတွင် အရင်းအမြစ်မျှဝေ ခြင်းတည်းဟူသော တာဝန်ကို ကောင်းမွန်စွာ မထမ်းဆောင်နိုင်ဘဲ မလိုလားအပ်သော သယံဇာတ ဝေစု ဝင်လုခြင်း (Rent Seeking) နှင့် အကျင့်ပျက်ခြစားခြင်း (Corruption) အစရှိသော ပြဿနာများကိုသာ ထပ်မံမွေးဖွားစေလိမ့်မည်။\nထို့အပြင် တစတစနှင့် ကြီးထွားလာသော လူတန်းစားမညီမျှမှု ကွာဟချက်သည်လည်း ထိုပြဿနာများ၏ နောက်ဆက်တွဲ ရလဒ်များပင် ဖြစ်ပေသည်။ ချမ်းသာသော သူများမှာ သူတို့၏ ငွေကြေးအရင်းအနှီးများကို အကြောင်းပြုလျှက် ပိုပိုပြီး ချမ်းသာလာကြ သော်လည်း အောက်ခြေလူတန်းစားများမှာ လုပ်အားခအတွက် ရရှိသော ငွေကြေး တခုတည်းဖြင့် တရက်ထက် တရက် မြင့်တက်လာသော လူနေမှုစရိတ်ကို အန်တုရန် မဖြစ်နိုင်ကြပေ။\nထို့ကြောင် မြန်မာအစိုးရအနေဖြင့် နိုင်ငံ အတွင်းရှိ ဈေးကွက်နှင့် လူ့အဖွဲ့အစည်း ဆက်ဆံရေး (Market-Society Relations) ကို ပိုမိုကောင်းမွန်စေသော ဈေးကွက်များ ဖန်တီးပေးခြင်း၊ ပိုမို ကောင်းမွန်သော အလုပ်အကိုင်အခွင့်အလမ်းများ ဖန်တီးပေးခြင်းဖြင့် အလွှာမတူညီသော လူ့အဖွဲ့အစည်း၏ ကြွယ်ဝချမ်းသာ မှု ကို ဆောင်ကျဉ်းပေးရန် လိုအပ်ပါသည်။\nအချုပ်အားဖြင့်ဆိုရသော် မြန်မာအစိုးရအနေဖြင့်တရုတ်-မြန်မာစီးပွားရေးစင်္ကြန်စီမံကိန်းများ အောင်မြင်အောင် ဆောင်ရွက်န်ိုင်ရေးနှင့် အဆိုပါစီမံကိန်းများ နိုင်ငံ၏စီးပွားရေး ဖွံဖြိုးတိုးတက်ရေး တို့အတွက် အထောက်အပံ ဖြစ်စေရန် နှစ်နိုင်ငံသဘောတူစာချုပ်များ ချုပ်ဆိုပြီး အကောင်အထည်ဖော် ဆောင်ရွက်ရုံမျှဖြင့် အောင်မြင်မှု မရနိုင်သည်ကို အထူးသတိပြုရန် လိုအပ်ပါသည်။\nထို့အပြင် အာဏာရအစိုးရ အနေဖြင့် တိုင်းရင်းသားဒေသများနှင့် ဗဟိုအစိုးရ ကြားတွင် ဗဟိုချုပ်ကိုင်မှုလျော့ချ ရေးကို ဆောင်ရွက်ခြင်း၊ အဆိုပါ စီမံကိန်းများတွင် ပြည်တွင်းဈေးကွက်မှ စီးပွားရေးလုပ်ငန်းများအတွက် ပိုမိုကောင်းမွန်သော အခွင့်အလမ်းများဖန်တီးပေးခြင်းတို့ ပြုလုပ်ပေးရန် အရေးကြီးလှပါသည်။\nသို့မှသာ န်ိုင်ငံတော် နှင့် ဈေးကွက် ဆက်ဆံရေး (State-Market Relations) ၊ နိုင်ငံတော်နှင့်လူ့အဖွဲ့အစည်း ဆက်ဆံရေး (State-Society Relations) ၊ ဈေးကွက်နှင့်လူ့အဖွဲ့အစည်း ဆက်ဆံရေး (Market-Society Relations) တိုတွင် ပိုမို သဟဇာ တဖြစ်သော ဆက်ဆံရေးမျိုးကို ဖန်တီးပေးန်ိုင်ပြီး တရုတ်-မြန်မာစီးပွားရေး စင်္ကြန်စီမံကိန်းများအတွက် ပိုမိုကောင်းမွန်သော ရလဒ်များကို ဖန်တီပေးန်ိုင်မည် ဖြစ်ပါသည်။\n(ကျော်ထက်အောင်သည် ထိုင်ဝမ်ရှိ National Cheng Kung University မှ နိုင်ငံရေးသိပ္ပံဌာနတွင် လက်တလော သုတေသနပြုနေသူ ဖြစ်သည်။ အဆိုပါဆောင်းပါးသည် ၎င်း၏ နိုင်ငံရေးဘောဂဗေဒမဟာဘွဲ့အတွက် ပြုစုသော သုတေသန စာတမ်း (The Political Economy of Myanmar’s Development toward the China’s Belt and Road Initiative: An Analysis of State-Market-Society Perspective) မှ တွေ့ရှိချက် တချို့တဝက်အား ကောက်နှုတ်ချက် ဖြစ်သည်။)\nYou may also like these stories:\nတရုတ်သမ္မတ၏ မြန်မာခရီးစဉ်သည် BRI စီမံကိန်းများအတွက် ကတိကဝတ်ရရန် အားထုတ်မှုဟု ဆို\nတရုတ်သမ္မတ ခရီးစဉ်အတွင်း ဆန်ကွဲ လွတ်လပ်စွာ တင်ပို့နိုင်ရေး MOU ရေးထိုးမည်\nကျနော်တို့ရဲ့ စီးပွားရေးဟာ တဖြည်းဖြည်း ထိုင်စားတဲ့ စီးပွားရေး ဖြစ်လာနေတယ်"
    },
    {
        "url": "https://burma.irrawaddy.com/news/2020/01/16/213074.html",
        "title": "မြဝတီမြို့ တွင် တရားမဝင် တရုတ်နိုင်ငံသားနှင့် လက်ခံသည့်အိမ်ရှင် ၄ ဦးကို တရားစွဲမည်",
        "body": "ကရင်ပြည်နယ် မြန်မာ-ထိုင်း နယ်စပ်၊ မြဝတီမြို့တွင် တရားမဝင် ဝင်ရောက်နေထိုင်သည့် တရုတ်နိုင်ငံသား ၁ ဦးနှင့် တည်း ခိုနေထိုင်ခွင့်ပြုထားသည့် အိမ်ရှင် ၄ ဦးအား တရားစွဲ အရေးယူမည် ဖြစ်ကြောင်း ပြည်နယ် လူဝင်မှု ကြီးကြပ်ရေးနှင့် လူ့ စွမ်းအား အရင်းအမြစ် (လဝက) ဝန်ကြီး ဦးမင်းကိုခိုင်က ပြောသည်။\nဝန်ကြီး ဦးမင်းကိုခိုင် က “တဦးက တခြားဂိတ်ကနေ တရားမဝင် ဝင်တာပေါ့။ အဲဒီ ၁ ယောက်ကိုတော့ ကျနော်တို့ ဖမ်းပြီး တော့ တရားစွဲမယ်။ နောက်တခုက အိမ်ရှင် ၅ ယောက်မှာ ၄ ယောက်ကို အရေးယူ တရားစွဲမယ်ပေါ့။ ကျန်တဲ့တယောက် က သူ့အိမ်မှာနေတာက မြန်မာနိုင်ငံသား တရုတ်တွေ၊ နိုင်ငံသား စိစစ်ရေးကတ်ပြားတွေ ရှိတယ်။ သူ့ကိုတော့ မဖမ်းတော့ ဘူး။ လ ဝ က ဥပဒေပုဒ်မနဲ့ပဲ စွဲမယ်။ နိုင်ငံခြားသားတွေက အိမ်တွေမှာ တည်းခိုးခွင့် မရှိဘူးလေ” ဟု ပြောသည်။\nခရိုင်ရဲတပ်ဖွဲ့နှင့် လ.ဝ.က တာဝန်ရှိသူများ ပူးပေါင်းအဖွဲ့ အနေဖြင့် ဇန်နဝါရီ ၁၄ ရက်က မြဝတီမြို့ အမှတ် ၃ ရပ်ကွက်နှင့် အမှတ် ၄ ရပ်ကွက်အတွင်းရှိ နေအိမ် ၅ လုံးအား ဝင်ရောက် စစ်ဆေးခဲ့ပြီး တရုတ်နိုင်ငံသား ၃၂ ဦးအား ထိန်းသိမ်းစစ် ဆေးခဲ့ကြောင်း သိရသည်။\nစစ်ဆေးပြီးနောက် တရုတ်နိုင်ငံသား ၃၁ ဦးက နိုင်ငံကူးလက်မှတ် အထောက်အထားများ တင်ပြနိုင်သည့်အတွက် ပြန် လွှတ်ပေးခဲ့ပြီး ၁ ဦးမှာ တရားဝင်ဂိတ်မှ မဟုတ်ဘဲ အခြားဂိတ်မှ တရားမဝင် ဝင်ရောက်လာသည့်အတွက် တရားစွဲခြင်းဖြစ် ကြောင်းလည်း လ ဝ က မှ တာဝန်ရှိသူက ရှင်းပြသည်။\n\nမြဝတီမြို့ပေါ် ရပ်ကွက်များအတွင်း နိုင်ငံခြားသားများ အကြောင်းကြားခြင်း မရှိဘဲ နေထိုင်ခြင်း ရှိမရှိနှင့် တရားမဝင် ဝင် ရောက်မှုများ ရှိ မရှိအား ပူးပေါင်းအဖွဲ့များဖြင့် စစ်ဆေးခြင်းကို ဇန်နဝါရီ ၁၅ ရက်တွင်လည်း ပြုလုပ်လျက်ရှိပြီး ဖမ်းဆီးရမိမှု အခြေအနေအား မသိရှိရသေးပေ။\nမြဝတီမြို့အနီး ကာစီနို လောင်းကစားဝိုင်းများ များပြားလာခြင်းနှင့် ရွှေက္ကိုလ်ဒေသတွင် တည်ဆောက်နေသည့် မြို့သစ် စီမံကိန်းတို့နှင့် ပတ်သက်ပြီး တရုတ်နိုင်ငံသား ထောင်ဂဏန်းဝန်းကျင် ဝင်ထွက် သွားလာလျက်ရှိရာတွင် စည်းကမ်း ဖောက်ဖျက်မှုများကြောင့် မြို့ခံများနှင့် ပြဿနာ ဖြစ်ပွားမှုများလည်း ရှိခဲ့သည်။\nမြဝတီမြို့ခံ တဦး က “အစိုးရ စစ်ဆေးတာတွေ လုပ်နေပေမယ့် ထိထိရောက်ရောက် လုပ်တာတော့ မတွေ့ရသေးဘူး။ အိမ် တွေလောက်ပဲ စစ်သေးတယ်။ ဟိုတယ်ကို အပြတ်ငှားပြီး အများကြီး နေကြတာလည်း ရှိသေးတယ်။ လောင်းကစားဝိုင်း တွေကလည်း များလာပြီး နောက်ဆက်တွဲ မူးယစ်ဆေးပြဿနာတွေ ပိုဆိုးလာကိုလည်း စိုးရိမ်စရာပါပဲ” ဟု ပြောသည်။\nမြဝတီမြို့နယ်အတွင်း နေထိုင် သွားလာနေကြသည့် တရုတ်နိုင်ငံသားများနှင့် ပတ်သက်ပြီး ဒေသတွင်း လက်နက်ကိုင် တပ်ဖွဲ့အချို့၏ ကာကွယ်ပေးမှုများ ရှိနေသည့်အတွက်လည်း ကိုင်တွယ်ဖြေရှင်းရန် အခက်အခဲ ရှိကြောင်းလည်း ဒေသခံ အချို့က ဝေဖန်ထောက်ပြ ကြသည်။\nမြဝတီမြို့နယ် မဲဆန္ဒနယ်အမှတ်၂ ပြည်နယ် လွှတ်တော် ကိုယ်စားလှယ် ဦးသန့်ဇင်အောင် က “မနေ့က စစ်တာတော့ နယ် ခြားစောင့် (BGF) တပ်ဖွဲ့တွေလည်း ပါပါတယ်။ တချို့ကတော့ လက်နက်ကိုင် တပ်ဖွဲ့တွေက ကာဗာ ပေးထားတာတွေ လည်း ရှိတယ်။ သူတို့အနေနဲ့ ကျနော်တို့နိုင်ငံရဲ့ ဥပဒေနဲ့အညီ နေထိုင်၊ လုပ်ကိုင်မယ်ဆိုရင် ဘာပြဿနာမှ မရှိပါဘူး။ ဒါထက်မှ ပိုလွန်ပြီး ဥပဒေမဲ့တွေ ဖြစ်လာရင်တော့ ဥပဒေနဲ့အညီပဲ ဆောင်ရွက်သွားရမှာပါပဲ” ဟု ပြောသည်။\nမြဝတီမြို့ခံများနှင့် တရုတ်နိုင်ငံသား အချို့ ပြဿနာဖြစ်ပွားမှုများ ရှိခဲ့ပြီးနောက် တရုတ်နိုင်ငံသားများ ဝင်ရောက် နေထိုင်မှု အပေါ် ကိုင်တွယ် ဖြေရှင်းပေးရေး အစိုးရထံ တောင်းဆိုမှုများလည်း ရှိခဲ့ပြီး ပြီးခဲ့သည့် လပိုင်များတွင် မြို့ပေါ်ရှိ တရုတ်ဘာ သာဖြင့် ရေးသားထားသည့် ဆိုင်းဘုတ်များအား မြို့နယ် စည်ပင်သာယာ တာဝန်ရှိသူများက လိုက်လံ ဖြုတ်သိမ်းမှုများ ပြုလုပ်ခဲ့သည်။\n\nဝန်ကြီး ဦးမင်းကိုခိုင် က “အခြေအနေ ကြည့်ပြီးတော့ မြဝတီမြို့ပေါ်မှာ စစ်ဖို့ ပြောထားပြီးသားပါ။ သူတို့ စစ်ပါလိမ့်မယ်။ သတင်းရရင် ရသလို ဝင်စစ်တာတွေလည်း ရှိပါတယ်။သူတို့က Business ဗီဇာနဲ့ လာကြတာ။ လာတာက ရွှေကုက္ကိုလ် တခုတည်းတော့ မဟုတ်ပါဘူး။ တခြားနေရာမှာ လုပ်ကြတဲ့သူတွေလည်း ရှိပါတယ်။ သွားစစ်တဲ့ အချိန်ကတော့ အိမ်တွေ မှာပဲ တွေ့တာ၊ ကာစီနိုတို့ ဘာတို့မှာတော့ မဟုတ်ပါဘူး” ဟု ပြောသည်။\nမြဝတီမြို့နယ်အတွင်း တရုတ်နိုင်ငံသားများနှင့် ပတ်သက်၍ အစိုးရ ဌာနဆိုင်ရာများ၏ ကိုင်တွယ် ဆောင်ရွက်မှုများ ထိ ရောက်မှု ရှိမရှိကို ဆက်လက် စောင့်ကြည့်ရမည် ဖြစ်ပြီး မြို့ခံလူထု၏ သဘောထားနှင့် ပူးပေါင်း ဆောင်ရွက်မှုများ ဆက် လက် လုပ်ဆောင်သွားမည် ဖြစ်ကြောင်း လွှတ်တော် ကိုယ်စားလှယ် ဦးသန့်ဇင်အောင် ကလည်း ပြောဆိုသည်။\nYou may also like these stories:\nမြဝတီရောက် တရုတ်များကိစ္စ သေချာပေါက် ကိုင်တွယ်မည်ဟု ပြည်နယ်ဝန်ကြီး ပြော\nဝေဖန်မှုများနေသည့် ရွှေကုက္ကိုလ်မြို့သစ် စီမံကိန်း MIC တိုင်းဦးစီးမှူး ကွင်းဆင်းစစ်ဆေး\nနိုင်ငံခြားသားများ ဥပဒေကို လေးစားလိုက်နာရန် ရန်ကုန် မြို့တော်ဝန်ပြော"
    },
    {
        "url": "https://burma.irrawaddy.com/article/2020/01/10/212602.html",
        "title": "တရုတ်သမ္မတ၏ မြန်မာခရီးစဉ်သည် BRI စီမံကိန်းများအတွက် ကတိကဝတ်ရရန် အားထုတ်မှုဟု ဆို",
        "body": "တရုတ်သမ္မတ ရှီကျင့်ဖျင်သည် လာမည့်အပတ် သောကြာနေ့တွင် မြန်မာနိုင်ငံသို့ လာရောက်မည်ဟု သတင်းများက ဆိုသည်။ ထိုခရီးစဉ်သည် အိန္ဒိယ သမုဒ္ဒရာတွင် တရုတ်နိုင်ငံ၏ သေနင်္ဂဗျူဟာ ရည်မှန်းချက်များအတွက် မြန်မာနိုင်ငံ၏ အရေးပါမှုကို သတင်းပေးရန်နှင့် ရှီ၏ ရည်မှန်းချက်ကြီးမားလှသော ရပ်ဝန်းနှင့်လမ်း အစီအစဉ် (BRI) ကို မြန်မာခေါင်းဆောင်များအကြား ထောက်ခံမှု ရရှိရေးအတွက် လာရောက်ခြင်းဖြစ်သည်ဟု ဆိုသည်။ မြန်မာနိုင်ငံသည် ထိုအစီအစဉ်၏ အဓိကကျသော စီမံကိန်းအချို့ကို အိမ်ရှင်အဖြစ်လက်ခံရန် သဘောတူထားသည်။\nရှီသည် တရုတ်နိုင်ငံတောင်ပိုင်း အိမ်နီးချင်းဖြစ်သော မြန်မာနိုင်ငံသို့ ဆယ်စုနှစ် နှစ်ခုအတွင်း လာရောက်လည်ပတ်သည့် ပထမဆုံး တရုတ် သမ္မတဖြစ်လာမည် ဖြစ်သည်။\nတရုတ်နှင့် မြန်မာနိုင်ငံတို့သည် သံတမန်ဆက်ဆံရေး နှစ် ၇၀ ပြည့်ကို ယခုနှစ်အတွင်း ကျင်းပရန် စီစဉ်ထားရာ ရှီ၏ ခရီးစဉ်အတွက် ကြိုတင်ပြင်ဆင်မှုများကို ပြုလုပ်ထားသည်မှာ ကာလအတန်ကြာပြီဖြစ်သည်။ တရုတ်နိုင်ငံခြားရေး ဝန်ကြီး ဝမ်ယိနှင့် မြန်မာနိုင်ငံတော် အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်တို့သည် ကြိုတင်ပြင်ဆင်မှုများကို ဆွေးနွေးရန် ဒီဇင်ဘာလ အစောပိုင်းက နေပြည်တော်တွင် တွေ့ဆုံခဲ့သည်။\nအစိုးရသတင်းရင်းမြစ်များ၏ အဆိုအရ ရှီသည် မြန်မာနိုင်ငံ၏ မြို့တော် နေပြည်တော်သို့ ဇန်နဝါရီလ ၁၇-၁၈ ရက်များအတွင်း သွားရောက် လည်ပတ်မည်ဖြစ်သည်။ သူ၏ ခရီးစဉ်တွင် နှစ်နိုင်ငံတို့သည် ကျောက်ဖြူအထူးစီးပွားရေးဇုန် တည်ဆောက်ရေးနှင့်ပတ်သက်သည့် သဘောတူညီချက်နှင့် နယ်စပ်စီးပွားရေး ပူးပေါင်းဆောင်ရွက်ရေးဇုန်များ၊ လမ်းအဆင့်မြှင့်တင်ရေး စီမံကိန်းများ၊ ကုန်သွယ်မှု မြှင့်တင်ရေး၊ လူမှုနှင့် စီးပွားတိုးတက်ရေး အကူအညီများနှင့် ပတ်သက်သော သဘောတူညီမှုများကို လက်မှတ်ရေးထိုးမည်ဟု မြန်မာအစိုးရ သတင်းရင်းမြစ်များက ဆိုသည်။\nရှီသည် မြန်မာနိုင်ငံသို့ မကြာမီလာရောက်လည်ပတ်မည် ဖြစ်ကြောင်း ပြည်ထောင်စု ကူးသန်းရောင်းဝယ်ရေး ဝန်ကြီး ဦးသန်းမြင့်က မီဒီယာများကို ဗုဒ္ဓဟူးနေ့ကပြောသည်။ သူ၏ ခရီးစဉ်အတွင်း နှစ်နိုင်ငံအကြား သဘောတူစာချုပ်တခု ချုပ်ဆိုမည်ဖြစ်ပြီး ထိုသဘောတူညီချက်အရ တရုတ်နိုင်ငံသည် မြန်မာနိုင်ငံမှ သွင်းကုန်များအပေါ် ကန့်သတ်ချက်များ ဖြေလျှော့ပေးမည်ဟု သူက ပြောသည်။\n“ဒီစာချုပ်က နှစ်နိုင်ငံကုန်သွယ်ရေးကို မြှင့်တင်ပေးပါလိမ့်မယ်” ဟု သူက ပြောသည်။\nယခုခရီးစဉ်သည် ရှီ၏ မြန်မာနိုင်ငံသို့ ဒုတိယအကြိမ် ခရီးစဉ်ဖြစ်သည်။ သူသည် ၂၀၀၉ ခုနှစ်က မြန်မာနိုင်ငံသို့ ဒုတိယ သမ္မတအဖြစ် လာရောက်ခဲ့ဖူးသည်။ ထိုခရီးစဉ်အတွင်း မြန်မာနှင့် တရုတ်နိုင်ငံတို့သည် နည်းပညာပူးပေါင်းဆောင်ရွက်ရေး၊ ရေအားလျှပ်စစ် စီမံကိန်းများ အကောင်အထည်ဖော်ရေး၊ တရုတ်-မြန်မာ ရေနံနှင့် သဘာဝဓာတ်ငွေ့ပိုက်လိုင်း တည်ဆောက်ရေးနှင့် ကျောက်ဖြူ အထူးစီးပွားရေးဇုန်တို့နှင့် ပတ်သက်သည့် နားလည်မှု စာချွန်လွှာများကို လက်မှတ်ရေးထိုးသည်။ သို့သော် ကျောက်ဖြူစီမံကိန်းသည် ရှယ်ယာ အချိုးအစားအပေါ် သဘောထားကွဲလွဲမှုကြောင့် တုန့်ဆိုင်းသွားခဲ့သည်။\nယခုခရီးစဉ်အတွင်း တရုတ်သမ္မတသည် တရုတ်-မြန်မာစီးပွားရေးစင်္ကြန် စီမံကိန်းများ (CMEC) အကောင်အထည်ဖော်ရေးအတွက် အရှိန်မြှင့်ရန် မြန်မာနိုင်ငံကို တွန်းအားပေးလိမ့်မည်ဖြစ်ကြောင်း မြန်မာသေနင်္ဂဗျူဟာနှင့် မူဝါဒလေ့လာရေးဌာန (ISP) မှ တရုတ်နိုင်ငံဆိုင်ရာ ဌာန အကြီးအကဲ ဒေါ်ခင်ခင်ကျော်ကြီးက ဧရာဝတီ သတင်းဌာနသို့ပြောသည်။\nမြန်မာနိုင်ငံသည် ၂၀၁၈ ခုနှစ်တွင် CMEC နှင့်ပတ်သက်သည့် အချက် ၁၅ ချက်ပါ နားလည်မှု စာချွန်လွှာကို လက်မှတ်ရေးထိုးပြီး BRI သို့ဝင်ရောက်ခဲ့သည်။ အပြန်အလှန်ဆက်သွယ်နေသော သယ်ယူပို့ဆောင်ရေး အခြေခံအဆောက်အအုံမျာကို အသုံးပြုပြီး ကီလိုမီတာ ၁၇၀၀ ရှိသော CMEC သည် တရုတ်နိုင်ငံ ယူနန်ပြည်နယ်မြို့တော် ကူမင်းမှ ရှမ်းပြည်နယ် မူဆယ်မြို့နယ်ကို ဖြတ်သန်းပြီး မြန်မာနိုင်ငံအလယ်ပိုင်းမှ မန္တလေးကို ဖြတ်သန်းကာ ရန်ကုန်နှင့် အနောက်ပိုင်း ခရိုင်ပြည်နယ်မှ ကျောက်ဖြူ အထူးစီးပွားရေးဇုန်သို့ လမ်းခွဲဆက်သွယ်မည်ဖြစ်သည်။\nBRI သည် ရှီ၏ သင်္ကေတ နိုင်ငံခြားရေးမူဝါဒ စီမံကိန်းဖြစ်သည်။ ထိုစီမံကိန်းကို ၂၀၁၃ ခုနှစ်က စတင်ကြေညာခဲ့ပြီး ပိုးလမ်း စီးပွားရေး ရပ်ဝန်းနှင့် ၂၁ ရာစု ရေကြောင်းပိုးလမ်းဟုလည်း လူသိများကြသည်။ ထိုစီမံကိန်းသည် လမ်းများ၊ ရထားလမ်းများနှင့် သင်္ဘောလမ်းများကို တရုတ်မှ ဥရောပအထိ ဗဟိုအာရှ အရှေ့အလယ်ပိုင်းနှင့် ရုရှားကို ဖြတ်ကာ နိုင်ငံပေါင်း အနည်းဆုံး ၇၀ တွင် တည်ဆောက်ပြီး ကုန်သွယ်ရေးနှင့် ရင်းနှီးမြှုပ်နှံမှုကို မြှင့်တင်မည့် စီမံကိန်းဖြစ်သည်။\nမြန်မာအစိုးရ၏ အစီအစဉ်အရ တရုတ်နိုင်ငံသည် CMEC အရ မြန်မာနိုင်ငံတွင် စီမံကိန်း ၃၈ ခု အကောင်အထည် ဖော်ရန် အဆိုပြုထားသည်။ သို့သော် မြန်မာနိုင်ငံက လွန်ခဲ့သော နှစ်ဧပြီလက ဘေ့ဂျင်းတွင် ကျင်းပသည့် ဒုတိယ အကြိမ် BRI ညီလာခံတွင် စီမံကိန်း ၉ ခုကိုသာ အတည်ပြုခဲ့သည်။ ယခုအချိန်အထိ မြန်မာနိုင်ငံသည် စီမံကိန်း ၃ ခုကိုသာ လူသိရှင်ကြားကြေညာသေးသည်။ ထို စီမံကိန်းများမှာ ကချင်နှင့် ရှမ်းပြည်နယ်များတွင် နယ်စပ် စီးပွားရေး ပူးပေါင်းဆောင်ရွက်မှု ဇုန်စီမံကိန်း ၃ ခု တည်ထောင်ရေး၊ ကျောက်ဖြူအထူးစီးပွားရေးဇုန်နှင့် မူဆယ်-မန္တလေး ရထားလမ်းတို့ဖြစ်သည်။\n“ချမှတ်ထားတဲ့ စီမံကိန်းတွေဖြစ်တဲ့ ကျောက်ဖြူအထူးစီးပွားရေးဇုန်၊ မူဆယ်-မန္တလေးရထားလမ်းနဲ့ ဧရာဝတီ စီးပွားရေး ရပ်ဝန်းတို့ဟာ တရုတ်နိုင်ငံက မြန်မာနိုင်ငံမှာ စီးပွားရေး သေနင်္ဂဗျူဟာကို အသက်သွင်းထားတဲ့သဘောဖြစ်ကြောင်း ပြသနေတယ်။ အထူးသဖြင့်တော့ အိန္ဒိယသမုဒ္ဒရာကို အသုံးပြုခွင့်ရမယ့် လမ်းကြောင်းစီမံကိန်းတွေပေါ့” ဟု ဒေါ်ခင်ခင်ကျော်ကြီးက ပြောသည်။\n“ရှီရဲ့ခရီးစဉ်ဟာ တရုတ်နိုင်ငံ အနေနဲ့ အိန္ဒိယသမုဒ္ဒရာထဲမှာ တည်ရှိရေး အောင်မြင်ရေးရည်မှန်းချက်နဲ့ ကိုက်ညီနေလိမ့်မယ်။ ဒါကြောင့်မို့လို့ BRI စီမံကိန်းတွေ အတွက် မြန်မာနိုင်ငံရဲ့ အလေးအနက် ကတိကဝတ်ကို တရုတ်နိုင်ငံက လိုချင်နေတာပါ” ဟု သူက ဆက်ပြောသည်။\nမြန်မာနိုင်ငံသည် တောင်နှင့်တောင်အာရှအကြားနှင့် အိန္ဒိယ သမုဒ္ဒရာနှင့် တရုတ်နိုင်ငံ အနောက်တောင်ပိုင်း ကုန်းတွင်းပိတ် ယူနန်ပြည်နယ်အကြားတွင် တည်ရှိပြီး BRI တွင် ထူးခြားသော ပထဝီအနေအထားကို ပိုင်ဆိုင်ထားသည်။\n၂၀၁၈ ခုနှစ် နိုဝင်ဘာလတွင် မြန်မာနိုင်ငံသည် ရှယ်ယာအချိုးအစားကို ပြန်လည် ညှိပြီးနောက် CMEC ၏ အဓိက စီမံကိန်းဖြစ်သော ကျောက်ဖြူအထူးစီးပွားရေးဇုန်နှင့် ပတ်သက်သော မူဘောင်သဘောတူညီချက်ကို လက်မှတ်ရေးထိုးခဲ့သည်။ ထိုစီမံကိန်းသည် တရုတ်နိုင်ငံ ယူနန်ပြည်နယ်တွင် စီးပွားရေးတိုးတက်မှုကို မြှင့်တင်ပေးမည်ဟု မျှော်လင့်ရပြီး အိန္ဒိယသမုဒ္ဒရာကို တရုတ်နိုင်ငံက တိုက်ရိုက်အသုံးပြုခွင့် ရမည်ဖြစ်ကာ ၎င်း၏ ရေနံသွင်းကုန်များကို မလက္ကာရေလက်ကြားကို မဖြတ်သန်းဘဲ တင်သွင်းနိုင်မည်ဖြစ်သည်။\nတည်ဆောက်ရေး လုပ်ဆောင်သော လုပ်ငန်းဖြစ်သည့် China International Trust and Investment Corporation (CITIC) သည် အထူးစီးပွားရေးဇုန်နှင့် မသက်ဆိုင်သော ထိုဆိပ်ကမ်း စီမံကိန်းအတွက် သဘာဝပတ်ဝန်းကျင်နှင့် လူမှု ထိခိုက်မှုများကို လေ့လာရန်နှင့် ပထဝီ ဆိုင်ရာ စစ်တမ်းပြုလုပ်ရေးအတွက် လေ့လာရန် ကနေဒါလုပ်ငန်းဖြစ်သော HATCH ကို ဇူလိုင်လတွင် ငှားရမ်းခဲ့သည်။ သို့သော် တည်ဆောက်သူများသည် မြန်မာနိုင်ငံ သဘာဝပတ်ဝန်းကျင်ဥပဒေကို လိုက်နာခြင်းရှိမရှိနှင့် ပတ်သက်ပြီး ဥပဒေလေ့လာသူများက ဝေဖန်ကြသည်။ ထိုဥပဒေအရ မည်သည့်စီမံကိန်းကြီးမဆိုသည် လုပ်ငန်းခွင်တခုလုံးအရ သဘာဝပတ်ဝန်းကျင်နှင့် လူမှုထိခိုက်မှု အကဲဖြတ်ချက်ပြုလုပ်ရန် လိုအပ်သည်။ ထိုဝေဖန်မှုများကို CITIC က တုန့်ပြန်ခြင်းမရှိခဲ့ပေ။\nတရုတ် နိုင်ငံပိုင် လုပ်ငန်းတခုက ကူမင်းနှင့် မြန်မာနိုင်ငံ၏ စီးပွားရေးအချက်အခြာများ ဖြစ်သည့် မူဆယ်၊ မန္တလေးကို ဆက်သွယ်သည့် အဆိုပြုရထားလမ်းအတွက် ဖြစ်နိုင်ခြေစမ်းသပ်ခြင်းကို ဆောင်ရွက်သည်။ ထိုလုပ်ငန်းသည် သဘာဝပတ်ဝန်းကျင် ထိခိုက်မှုအကဲဖြတ်ခြင်းကို ဆောင်ရွက်ရန် ပြည်တွင်းလုပ်ငန်းတခုကို ငှားရမ်းသည်။ သို့သော်လည်း ရထားလမ်း၏ သက်ရောက်မှုနှင့်ပတ်သက်ပြီး ဒေသခံများကို အပြည့်အ၀ တိုင်ပင်ဆွေးနွေးခြင်းမရှိကြောင်း လေ့လာစောင့်ကြည့်ရေး အဖွဲ့များက ပြောသည်။\nရခိုင်ပြည်နယ်မှ ရိုဟင်ဂျာအကျပ်အတည်းကြောင့် အနောက်နိုင်ငံများက မြန်မာနိုင်ငံနှင့် ဆက်ဆံရေး အေးစက်နေချိန်တွင် မြန်မာနိုင်ငံသည် တရုတ်နိုင်ငံဖက်သို့ ယိမ်းနေသည်ကို လေ့လာစောင့်ကြည့်သူ အများအပြားက ဝေဖန်ကြသည်။\nနိုင်ငံတကာအသိုင်းအဝန်းမှ ပြင်းထန်သော ဖိအားများအကြားတွင် တရုတ်နိုင်ငံက မြန်မာနိုင်ငံ ရခိုင်ပြည်နယ်အကျပ်အတည်းတွင် မြန်မာနိုင်ငံကို ထောက်ခံကြောင်းပြသသည်။ နှစ်နိုင်ငံဆက်ဆံရေးသည် အမျိုးသားဒီမိုကရေစီအဖွဲ့ချုပ် (NLD) အစိုးရ တာဝန်ယူချိန်တွင် ပိုမို မြင့်မားလာကြောင်း ကျွမ်းကျင်သူများက ပြောသည်။\n“တရုတ်က မြန်မာနဲ့ဆက်ဆံရေး ကောင်းမွန်ကြောင်း ပြသလိုတယ်။ ရှီ ရဲ့ခရီးစဉ်က NLD အစိုးရနဲ့ အနာဂတ်ဆက်ဆံရေး ပိုမိုကောင်းမွန်အောင် လုပ်ပေးလိမ့်မယ်” ဟု တိုင်းရင်းသားအရေးနှင့် တရုတ်ရေးရာကျွမ်းကျင်သူ ဦးမောင်မောင်စိုးက ဧရာဝတီသို့ပြောသည်။\nနိုင်ငံတကာအသိုင်းအဝန်းက မြန်မာနိုင်ငံကို ဝေဖန်နေသော်လည်း တရုတ်နိုင်ငံသည် မြန်မာနိုင်ငံနှင့် အတူ အခိုင်အမာ ရပ်တည်မည်ဖြစ်ကြောင်း ရှီ၏ ခရီးစဉ်က ပြသနေသည် ဟုလည်း သူက ပြောသည်။\nတရုတ်နိုင်ငံသည် CMEC ကို စီမံကိန်းချသည့်အဆင့်မှ အကောင်အထည်ဖော်သည့်အဆင့်သို့ မြှင့်တင်ရန် မြန်မာနိုင်ငံနှင့် ပူးပေါင်းဆောင်ရွက်လိုကြောင်း တရုတ်နိုင်ငံခြားရေးဝန်ကြီး ဝမ်က သူ၏ဒီဇင်ဘာခရီးစဉ်အတွင်း ဒေါ်အောင်ဆန်းစုကြည်ကို ပြောသည်။\nအခြေခံအဆောက်အအုံ ဆက်သွယ်ရေးသည် CMEC ၏ ကျောရိုးဖြစ်ကြောင်းနှင့် နှစ်ဖက်အောက်ခြေတွင် ပူးပေါင်းဆောင်ရွက်သင့်ကြောင်း ဝမ်ကပြောသည်။ ကျောက်ဖြူအထူးစီးပွားရေးဇုန် စီမံကိန်း၊ တရုတ်-မြန်မာ နယ်စပ် အထူးစီးပွားရေးပူးပေါင်းဆောင်ရွက်မှု ဇုန်များနှင့် အခြားစီမံကိန်းများ အကောင်အထည်ဖော်ခြင်းကို အရှိန်မြှင့်တင်ရန်လည်း သူက နိုင်ငံတော်အတိုင်ပင်ခံကို တွန်းအားပေးသည်။\nတရုတ်-မြန်မာ ဆက်ဆံရေးသည် CMEC စီမံကိန်းများ၏ တဝက်သာ အကောင်အထည်ပေါ်စေကာမူ ပိုမိုနီးစပ်လာလိမ့်မည်ဟု ဒေါ်ခင်ခင်ကျော်ကြီးက ပြောပြီး နှစ်နိုင်ငံဆက်ဆံရေးကို တရုတ် နိုင်ငံက စီးပွားရေး၊ လူမှုရေးအရ မြှင့်တင်မည်ဟုလည်း ဆိုသည်။\nမြန်မာနိုင်ငံသည် ဘက်မလိုက် နိုင်ငံခြားရေးမူဝါဒကို ကျင့်သုံးသော်လည်း မြန်မာနိုင်ငံ၏ တရုတ်နိုင်ငံနှင့် ပတ်သက်သော ရပ်တည်ချက်သည် CMEC စီမံကိန်းများကြောင့် တရုတ်နိုင်ငံဘက်သို့ လိုက်မည်ဖြစ်ကြောင်း ဒေါ်ခင်ခင်ကျော်ကြီးက ပြောသည်။\nကျောက်ဖြူအထူးစီးပွားရေးဇုန်နှင် မူဆယ်-မန္တလေးရထားလမ်းကဲ့သို့သော CMEC ၏ ကျောရိုးစီမံကိန်းများသည် မြန်မာအစိုးရဖက်မှ ပွင့်လင်းမြင်သာမှု မရှိသောကြောင့် ပြည်တွင်းဝေဖန်မှုများ ခံနေရသည်။ ထိုသို့ ဝေဖန်မှုများရှိနေသော်လည်း ဒေါ်အောင်ဆန်းစုကြည် ဧပြီလက ညီလာခံတက်ရန် ဘေ့ဂျင်းသို့ ရောက်ရှိနေစဉ်အတွင်း သဘောတူညီချက် သုံးခုကို လက်မှတ်ရေးထိုးခဲ့သည်။ ထိုသဘောတူညီချက်များတွင် စီးပွားရေးနှင့် နည်းပညာ ပူးပေါင်းဆောင်ရွက်ရေး သဘောတူညီချက်၊ တရုတ်-မြန်မာ စီးပွားရေး စင်္ကြန်ပူးပေါင်းဆောင်ရွက်ရေး စီမံကိန်း (၂၀၁၉-၃၀) နှင့် စီးပွားရေးနှင့် ကုန်သွယ်ရေး ပူးပေါင်းဆောင်ရွက်မှု တိုးတက်ရေး ငါးနှစ် စီမံကိန်းချမှတ်ရေး သဘောတူညီချက်တို့ ပါဝင်သည်။\n“တရုတ်ကျောထောက်နောက်ခံပြု စီမံကိန်းတွေနဲ့ ပတ်သက်လာရင် ကျမတို့အနေနဲ့ သေနင်္ဂဗျူဟာ ရည်မှန်းချက်လိုတယ်” ဟု ဒေါ်ခင်ခင်ကျော်ကြီးက ပြောသည်။\n“တရုတ်နိုင်ငံက မြန်မာနိုင်ငံဆီက သူတို့ဘာလိုချင်တယ်ဆိုတာကို ရှင်းရှင်းလင်းလင်း ရည်မှန်းချက်ရှိတယ်။ မြန်မာအစိုးရအနေနဲ့လည်း တရုတ်နိုင်ငံက သူတို့ဘာလိုချင်တယ်ဆိုတာကို ရှင်းရှင်းလင်းလင်း ရည်မှန်းချက်ရှိသင့်တယ်။ ဒီစီမံကိန်းတွေကနေ ဘာအကျိုးကျေးဇူးရမလဲ။ ဆိုးကျိုးအနည်းဆုံးဖြစ်အောင် ဘယ်လို အကောင်အထည်ဖော်မလဲ ဆိုတာတွေကို စဉ်းစားသင့်တယ်” ဟု သူက ပြောသည်။\n( Nan Lwin ၏ Chinese President’s Upcoming Visit Seen as Bid to Gain Myanmar Leaders’ Commitment on BRI Projects ကို ဘာသာပြန်ဆိုသည်။)\nYou may also like these stories:\nတရုတ်သမ္မတ ရှီကျင့်ဖျင် ရှေ့အပတ် သောကြာနေ့ ရောက်မည်\nမြန်မာပြည်က BRI စီမံကိန်းများ (သို့မဟုတ်) ပုလင်းသစ်ထဲက ဝိုင်အဟောင်း\n စီမံကိန်းကြီးများကြောင့် မြန်မာပြည် ကောင်းကျိုးဆိုးကျိုး ဒွန်တွဲနေ"
    },
    {
        "url": "https://burma.irrawaddy.com/article/2019/12/04/209825.html",
        "title": "မြန်မာပြည်ထဲ ဝင်လာတဲ့ တရုတ်လုပ် လေယာဉ်ပစ်ဒုံးများ",
        "body": "တရုတ်နိုင်ငံလုပ် လက်နက်အများစုပါဝင်သော လက်နက်အများအပြားကို လွန်ခဲ့သောအပတ်က မြန်မာနိုင်ငံတွင် သိမ်းဆည်းမိခြင်းကြောင့် နိုင်ငံတွင် ကာလကြာမြင့်စွာ ဖြစ်ပွားနေသည့် တိုင်းရင်းသားပဋိပက္ခတွင် အိမ်နီးချင်းတရုတ်နိုင်ငံက မီးလောင်ရာလေပင့်နေသော အရိပ်သဖွယ် အခန်းကဏ္ဍကို မီးမောင်းထိုးပြလိုက်ပြီး  ကြိုတင်ခန့်မှန်းနိုင်သော ခဏတာ အမျိုးသားရေးဒေါသများ ဖြစ်စေခဲ့သည်။\nနိုဝင်ဘာလ ၂၂ ရက်နေ့က ထိုဖြစ်ရပ်၏ ထူးခြားမှုသည် သိမ်းဆည်းမိသော လက်နက်အရေအတွက် သို့မဟုတ် ၎င်းတို့ကို စတင်ထုတ်လုပ်ရာနေရာနှင့် သိပ်မဆိုင်လှဘဲ တပ်မတော်နှင့် စစ်မက်ဖြစ်ပွားနေသော တိုင်းရင်းသားလက်နက်ကိုင် အဖွဲ့အစည်းများသည် လူဖြင့် သယ်ဆောင်နိုင်သည့် လေကြောင်းကာကွယ်ရေး စနစ်များ (MANPADS) အသုံးပြုနေသည်ကို ပြတ်ပြတ်သားသား အတည်ပြုလိုက်ခြင်းနှင့် ပိုမိုသက်ဆိုင်သည်။ ထိုလက်နက်များသည် စစ်ရေးအရ၊ နိုင်ငံရေးအရ ကစားပွဲကို အလှည့်အပြောင်း ဖြစ်စေနိုင်သည့် လက်နက်များဖြစ်သည်။\nရှမ်းပြည်နုယ် အရှေ့မြောက်ပိုင်း နမ့်စမ် မြို့နယ်မှ ကျေးရွာတခုတွင် သိမ်းဆည်းမိသည့် ချေမှုန်းရေးရိုင်ဖယ်များ၊ စက်သေနတ်များ၊ ဗုံးပစ်လောင်ချာများနှင့် ဖေါက်ခွဲပစ္စည်းအိတ် ၈၀ နီးပါးအကြားတွင် တရုတ်နိုင်ငံလုပ် FN-6 ဟု သိရသော MANPADS လောင်ချာတလက်ကို ပထမဆုံးအကြိမ် တွေ့ရခြင်းဖြစ်သည်။\nအစိုးရတပ်များနှင့် တိုက်ပွဲခဏတာမျှဖြစ်ပွားပြီးနောက် ထိုလက်နက်များကို စွန်လွှတ်ခဲ့ရသည့်တပ်ဖွဲ့မှာ ပလောင် (တအန်း)အမျိုးသား လွတ်မြောက်ရေးတပ်မတော် (TNLA) ဖြစ်ပြီး ၎င်းတို့က ရှမ်းပြည်နယ် မြောက်ပိုင်းတွင် လှုပ်ရှားကာ လက်ဖက်စိုက်ပျိုးသည့် နမ့်စမ် တောင်ပေါ်ဒေသကို စိုးမိုးထားသည်။\nမြန်မာနိုင်ငံမြောက်ပိုင်း စစ်မြေပြင်တွင် MANPADS ကို စတင်အသုံးပြုခြင်းသည် အတိတ်နိမိတ်မကောင်းသည့် နောက်ကြောင်းပြန်မလှည့်နိုင်သော အဆုံးအဖြတ် ဖြစ်နေသည်။  ထိုလက်နက်များပိုင်ဆိုင်ခြင်းသည် စစ်ရေးအရ နိုင်ငံတဝှမ်း စစ်ဆင်ရေးများတွင် ပိုမိုတက်ကြွစွာပါဝင်လာသော မြန်မာလေတပ်ကို ပိုမိုခြိမ်းခြောက်နိုင်ခြင်းဖြစ်သည်။\nယနေ့အချိန်အထိ မြန်မာနိုင်ငံရှိ မည်သည့်တိုင်းရင်းသားလက်နက်ကိုင်မျှ လေယာဉ်ကို ထိုလက်နက်ဖြင့် ပစ်ချခြင်းမရှိသေးသကဲ့သို့ အသုံးပြုခြင်းလည်း မရှိသေးပေ။ သို့သော် စစ်ပြေပြင်တွင် ထိုလေကြောင်း ကာကွယ်ရေး လက်နက်ရှိနေခြင်းသည် တပ်မတော်၏ အတွေးအခေါ်နှင့် နည်းပရိယာယ်အပေါ် သက်ရောက်မှု မလွှဲမသွေ ရှိလာလိမ့်မည် ဖြစ်သည်။ မြေပြင်မှနေ၍ ထိရောက်မှုမရှိသော လက်နက်ငယ်များဖြင့် ပစ်ခတ်ခြင်းကိုသာ ရင်ဆိုင်ရမည်ဟူသည့်  မြန်မာလေတပ် လေယာဉ်မှူးများ၏ ကာလရှည်ကြာပြီဖြစ်သော ယုံကြည်မှုသည် အတိတ်၌ ကျန်ရစ်ခဲ့ရတော့မည်ဖြစ်သည်။\nတိုင်းရင်းသားလက်နက်ကိုင်များက ဒုံးကျည်ဖြင့် ပစ်ခတ်သောကြောင့် လေယာဉ်တစင်းဆုံးရှုံးပါက လေယာဉ်မှူးများသည် ကာကွယ်ရေး နည်းပရိယာယ်သစ်များ ကျင့်သုံးရမည်ဖြစ်သောကြောင့် စစ်ဆင်ရေး ပတ်ဝန်းကျင်သစ်အတိုင်း လိုက်ပါပြောင်းလဲရသော လုပ်ငန်းသည် သိသိသာသာ အရှိန်မြင့်လာမည်ဖြစ်သည်။ အခြားအဆင့်အရကြည့်ဆိုပါက အလွယ်တကူ သယ်ဆောင်နိုင်သော MANPADS များ စစ်မြေပြင်သို့ရောက်ရှိလာခြင်းသည် မြို့ပြလေကြောင်း အထူးသဖြင့် လားရှိုး၊ မြစ်ကြီးနားနှင့် မန္တလေးလေဆိပ်များ အပါအဝင် နိုင်ငံမြောက်ပိုင်းရှိ လေဆိပ်များနှင့် အနောက်ဖက် ရခိုင်ပြည်နယ်မှ လေဆိပ်များအတွက် ခြိမ်းခြောက်မှုဖြစ်သည်ဟူသော စိုးရိမ်ပူပန်မှုများကိုလည်း ဖြစ်စေသည်။\nသတိပေးရန်လိုသည်ဆိုပါက ဒုံးကျည်များပေါများခြင်း၊ မတည်ငြိမ်သော ပဋိပက္ခဒေသများနှင့် ကူးသန်း ရောင်းဝယ်ရေး လေကြောင်းကဏ္ဍတို့မှ ထွက်ပေါ်လာသော ကြေကွဲစရာ အတွက်အချက်မှားခြင်း ကို ၂၀၁၄ ခုနှစ် ဇူလိုင်လက မလေးရှား လေကြောင်းလိုင်း ခရီးစဉ်အမှတ် MH17 ကို ယူကရိန်းနိုင်ငံအရှေ့ပိုင်းတွင် ပစ်ချလိုက်ခြင်းကြောင်း လူ ၂၉၃ ဦး သေဆုံးခဲ့ရသည့် အဖြစ်အပျက်က ဖော်ပြသနေသည်။\nနမ့်စမ်တွင် တွေ့ရသည့် ပုခုံးထမ်းပစ်ခတ်ရသော FN-6 ဒုံးကျည်သည် မလေးရှားမှ ဘိုးရင်း 777 ကိုပစ်ချလိုက်သည့် ပိုမိုကြီးမားပြီး ၎င်းဖာသာ မောင်းနှင်သည့် Buk SA-17 ထက်များစွာ အဆင့်နိမ့်နေသေးသည်။ တတိယ မျိုးဆက်စနစ် ဖြစ်သည့် ဒူးလေးပျံဟု ခေါ်သော Fei Nu-6က အနိမ့်ပျံသန်းနေသော ပစ်မှတ်များကို ပစ်ခတ်ရန် ပြုလုပ်ထားသော လက်နက်ဖြစ်ပြီး တင်ပို့ရောင်းချနေသည်မှာလည်း ကာလကြာမြင့်ပြီဖြစ်သောကြောင့် နောက်ဆုံးပေါ် အဆင့်မြင့် နည်းပညာ လက်နက်ဟု ဆိုရန် ခက်ခဲပါသည်။\nသို့သော် အသေအပျောက် ဖြစ်စေသည့် မှတ်တမ်းက အခိုင်အမာရှိထားပြီးဖြစ်သည်။ အရှေ့အလယ်ပိုင်းအစိုးရများ၊ အထူးသဖြင့် ကာတာနိုင်ငံ၏ စာနာထောက်ထားမှုကြောင့် FN-6 များသည် ၂၀၁၃ ခုနှစ်နောက်ပိုင်း ဆီးရီးယား သူပုန်များ၏ လက်သို့ရောက်ရှိသွားခဲ့ပြီး လေယာဉ်များကို မပစ်နိုင်ခဲ့သည့်တိုင် အစိုးရ ရဟတ်ယာဉ်များကို အောင်မြင်စွာ ပစ်ချနိုင်ခဲ့သည်။\nမြန်မာနိုင်ငံတွင် တပ်မတော်က သိမ်းဆည်းမိသော ထိုဒုံးကျည်ကို ၀ ပြည်သွေးစည်းညီညွတ်ရေးတပ်မတော် (UWSA) ၏ လက်နက်တိုက်မှ TNLA သို့ ပေးအပ်ခဲ့ခြင်းဖြစ်နိုင်ခြေများသည်။ UWSA သည် မြောက်ပိုင်းမဟာမိတ်ဟု ခေါ်သည့် TNLA ၊ ကိုးကန့်အခြေစိုက် မြန်မာအမျိုးသားဒီမိုကရက်တစ် မဟာမိတ်တပ်မတော် (MNDAA) နှင့် ရက္ခိုင့်တပ်မတော် (AA) တို့ပါဝင်သော အဖွဲ့၏ မဟာမိတ်ဖြစ်ပြီး ထောက်ပံ့ရေး ခေါင်းကိုင်ဖခင်ကြီးဖြစ်သည်။\n၁၉၈၉ ခုနှစ် စတင် တည်ထောင်ချိန်မှ စ၍ တပ်မတော်နှင့် နှစ် ၃၀ ကြာ တည်ငြိမ်သော အပစ်အခတ်ရပ်စဲရေး ရထားသည့် UWSA က တရုတ်လုပ် MANPADS များကို အနည်းဆုံး ၂၀၀၀ ပြည့်နှစ် ခန့်က စတင်အသုံပြုခဲ့သည်။ UWSA သည် ကနဦးက ဆိုဗီယက်လုပ် SA-7 သို့မဟုတ် ‘Strela’ ဟုခေါ်သည့် ဒုံးကျည်ကို တုပပြုလုပ်ထားသည့် HN-5A ဒုံး ကျည်များကို ဝယ်ယူခဲ့သည်။ SA-7 ၏အစွမ်းကို အီဂျစ်နိုင်ငံက ၁၉၇၃ နှစ်တွင် အစ္စရေးနိုင်ငံနှင့် ဖြစ်ပွားသည့် ယွမ်ကစ်ပူးလ် စစ်ပွဲတွင် ပြသခဲ့သည်။\n၂၀၁၂ ခုနှစ်ပတ်ဝန်းကျင်တွင်မူ UWSA က ၎င်းတို့၏ လေကြောင်းကာကွယ်ရေးကို ပိုမိုစွမ်းဆောင်ရည်ရှိသော FN-6 များ ဖြင့် အဆင့်မြှင်တင်ခဲ့သည်။ FN-6 များသည် ခြောက်ကီလိုမီတာအထိ ပစ်ခတ်နိုင်ပြီး ဒစ်ဂျစ်တယ် အနီအောက်ရောင်ခြည် လမ်းညွှန်စနစ်ပါဝင်ကာ မီးပန်းလွှတ်၍ လမ်းကြောင်းလွှဲခြင်းကို မြင့်မားစွာ ခံနိုင်ရည်ရှိသည်။\nသေနင်္ဂဗျူဟာအရ အရေးပါသောကြောင့် MANPADS ကို နိုင်ငံတပ်ဖွဲ့များက ကိုင်ဆောင်ကြပြီး အမေရိကန်အား ၂၀၁၁ ခုနှစ် စက်တင်ဘာ ၁၁ ရက် တိုက်ခိုက်မှုနောက်ပိုင်း အနောက်နိုင်ငံများ ဦးဆောင်သည့် ကမ္ဘာ့အကြမ်းဖက်ဝါဒ တိုက်ဖျက်ရေး စစ်ပွဲအတွင်း ပိုမိုသုံးလာကြသည်။\nအစိုးရမဟုတ်သော အဖွဲ့အစည်းများက အသုံးပြုခြင်းက ပျောက်ကြားပဋိပက္ခနှစ်ခု တွင်သာ ရှိခဲ့သည်။ တခုမှာ ၁၉၈၀ ခုနှစ်များနှောင်းပိုင်းက အာဖဂန်နစ္စတန်တွင်ဖြစ်ပြီး အမေရိကန်နိုင်ငံက ကွန်မြူနစ်ဆန့်ကျင်ရေး မူဂျာဟေဒင်များကို FIM-92 Stinger MANPADS  များပေးအပ်ခဲ့ခြင်းဖြစ်သည်။ အခြားစစ်ပွဲ တခုမှာဆီးရီးယားတွင် မကြာသေးမီက ဖြစ်ပွားသော စစ်ပွဲများဖြစ်ပြီး ထိုစစ်ပွဲများတွင် တရုတ်လုပ် FN-6 များ ပထမဆုံးအဖြစ် သွေးစွန်းခဲ့သည်။\nအရှေ့အာရှမှ အစိုးရမဟုတ်သည့် အင်အားအကြီးဆုံး စစ်တပ်ဖြစ်သော UWSA သို့ တရုတ်နိုင်ငံက MANPADS များ ပေးအပ်လိုခြင်းသည် မြန်မာနိုင်ငံအရှေ့မြောက်ပိုင်းမှ ကွဲပြားသော ရှုထောင့် ၂ ခုကို ထင်ဟပ်စေသည်။ တခုမှာ ၀ သည် ဗမာပြည် ကွန်မြူပါတီ၏ တပ်ဖွဲ့များတွင် အဓိကပါဝင်ချိန်မှ စတင်ပြီး တရုတ်တပ်မတော်နှင့် ထူးခြားသော ဆက်ဆံရေး ရှိနေခဲ့သည်။ တရုတ်နိုင်ငံသည် ဗမာပြည်ကွန်မြူနစ်ပါတီကို ၁၉၇၀ ခုနှစ်များ တလျှောက်လုံးနှင့် ၁၉၈၀ ခုနှစ်များ၏ အချိန်အများစုတွင် ထောက်ပံ့ပေးမှုများ ပြုလုပ်ခဲ့သည်။\nဒုတိယအချက်မှာ ထိန်းချုပ်ရခက်ခဲသော အပစ်ရပ်အုပ်စုများကို ပေါင်းစည်းရန် တပ်မတော်၏ ကြီးမားလှသော ရည်မှန်းချက်များကို ရင်ဆိုင်နေရချိန်တွင် ၀ တို့က အတိုင်းအတာတခုအထိ အတားအဆီးဖြစ်စေရန် သေချာစေရေး လတ်တလော လိုအပ်ချက်နှင့် ဆက်စပ်နေသည်။\nတပ်မတော်က နောက်ထပ် ကွန်မြူနစ် တပ်ဖွဲ့ဟောင်းတခု ဖြစ်သည့် MNDAA က ထိန်းချုပ်ထားသော ကိုးကန့်ဒေသကို ၂၀၀၉ ခုနှစ်တွင် ကျူးကျော်ဝင်ရောက်ခဲ့သည်။ ၂၀၁၁ ခုနှစ်မှ စတင်၍ ကချင်လွတ်မြောက်ရေးတပ်မတော် (KIA) နှင့် ပိုမို ကျယ်ပြန့်သော စစ်ဆင်ရေးများ ဆင်နွှဲခဲ့သည်။ ၂ ကြိမ်လုံးတွင် သောင်းနှင့် ချီသော ဒုက္ခသည်များ နယ်စပ်ကို ဖြတ်ကျော်၍ တရုတ်နိုင်ငံသို့ ထွက်ပြေးခဲ့ကြရသည်။ သံလွင်မြစ် အရှေ့ဘက်မှ သူတို့၏ အထူးအုပ်ချုပ်ရေး ဒေသကို တိုက်ခိုက်ခြင်းအားဖြင့် ဝကို ထိန်းချုပ်ရန်ကြိုးစားသော မည်သည့် စစ်ဆင်ရေးမျိုးမဆို တရုတ်နိုင်ငံ၏ အနောက်တောင်ပိုင်း နယ်စပ်တလျှောက်တွင် ပိုမို၍ ကြီးမားသည့် မတည်ငြိမ်မှုများကို ဖြစ်ပွားစေပါလိမ့်မည်။\n၂၀၁၂ နှင့် ၂၀၁၃ အတွင်းတွင် ပိုမိုကြီးမားသည့် စစ်ပွဲတခု ပေါ်ပေါက်လာမည်ကို စိုးရိမ်ပူပန်ခြင်းက UWSA ၏ လက်နက်တိုက်ကို သံချပ်ကာယဉ်များ၊ အမြောက်များ၊ မြေပြင်မှ မြေပြင်ပစ် ဒုံးကျည်များ၊ ခေတ်မီ လက်နက်ငယ်အမြောက်အများနှင့် MANPADS အသစ်များဖြင့် အလျှင်အမြန် ကျယ်ကျယ်ပြန့်ပြန့် အဆင့်မြင့်တင်မှုများ ပေါ်ပေါက်စေခဲ့သည်။ ပြီးခဲ့သည့် ဧပြီလက ဝ ဒေသ မြို့တော် ပန်ဆန်းတွင် ပြုလုပ်ခဲ့သည့် နှစ်ပတ်လည် စစ်ရေးပြ အခန်းအနားတခုတွင် UWSA က သူတို့၏ FN-6 ဒုံးများကို ရည်ရွယ်ချက်ရှိရှိဖြင့် လူသိရှင်ကြား ထုတ်ဖော်ပြသခဲ့သည်။\nတပ်မတော်က UWSA ကို တိုက်ခိုက်မည့် စစ်ဆင်ရေးများအတွက် ၎င်းတို့တွင် ရှိခဲ့သည့် အစီအစဉ်မှန်သမျှကို ချောင်ထိုးထားခဲ့သော်လည်း လက်ရှိဆယ်စုနှစ်အတွင်း အချိန်အများစုတွင် ဝနှင့် မရေမရာ မဟာမိတ်ပြုထားသည့် အဖွဲ့များ (ပထမဆုံး KIA၊ ထို့နောက် ၂၀၁၄ ခုနှစ်မှ စ၍ MNDAA၊ TNLA နှင့် AA) နှင့် တိုက်ခိုက်မှုများတွင် ပုံမှန်နီးပါး ပါဝင်ပတ်သက်နေခဲ့သည်။\nသဘာဝအတားအဆီးဖြစ်သည့် သံလွင်မြစ်၏ နောက်မှ ဝအဖွဲ့က အနည်းဆုံး ၂၀၁၃ ခုနှစ်မှ စတင်၍ “ကြိုတင်တားဆီး ထားသည့် ကာကွယ်ရေး” ဗျူဟာတခုကို ကျင့်သုံးခဲ့သည်။ တပ်မတော် အလုပ်များနေစေရန်နှင့် ပင်ပန်းစေရန် အသုံးတော် ခံခဲ့ကြသော သူတို့၏ မြောက်ပိုင်းမှ မဟာမိတ်လက်နက်ကိုင် အဖွဲ့များကို လက်နက်နှင့် လေ့ကျင့်သင်တန်းပေးမှုများဖြင့် ထောက်ပံ့ ကူညီခဲ့သည်။\nUWSA တွင် အမြောက်အများရှိနေသည့် လက်နက်များထဲမှ ရောင်းချမှုများတွင် လက်နက်ခဲယမ်းများ၊ ဒေသတွင်းတွင် ထုတ်လုပ်သည့် လက်နက်ငယ်များနှင့် အရေးအကြီးဆုံးမှာ စစ်စခန်းများနှင့် လေကြောင်းနှင့် ဆိုင်သောနေရာများကဲ့သို့ ပစ်မှတ်များကို တိုက်ခိုက်ရန် ပုံစံထုတ်ထားသည့် ၁၀၇ မီလီမီတာ မြေပြင်မှ မြေပြင်ပစ် ဒုံးကျည်များ ပါဝင်ခဲ့သည်။ ပြီးခဲ့သည့် ၂ နှစ်အတွင်း အဆိုပါလက်နက်များက စစ်ပွဲတွင် အရေးပါမှု ပိုတိုးလာခဲ့သည်။ အထူးသဖြင့် ရခိုင်ပြည်နယ်တွင် ၂၀၁၉ ခုနှစ်အတွင်း AA က ဦးဆောင်သည့် တိုက်ခိုက်မှုများ အရှိန်မြင့်အားကောင်းလာခဲ့သည်။\nသို့သော်လည်း မြန်မာနိုင်ငံ၏ စစ်မြေပြင်မျိုးစုံတွင် မြန်မာ့လေတပ်မတော်၏  ဖြစ်ကတတ်ဆန်း  စိုးမိုးမှုက UWSA သည် ၎င်း၏ မဟာမိတ်များသို့ MANPADS များရောင်းချရန် သေချာပေါက် ဆန္ဒမရှိခဲ့ကြောင်း ယူဆချက်ကို အ ထောက်အပံ့ ဖြစ်စေခဲ့သည်။ ၂၀၁၂ ခုနှစ်နှောင်းပိုင်းမှစ၍ လေကြောင်းမှ တိုက်ခိုက်မှု အရှိန်မြင့်တက်လာခဲ့သည့် အချိန်တွင် အဆိုပါရပ်တည်ချက်ကို ပြောင်းလဲရန် စစ်ပွဲ၏ သဘာဝကိုသာမက တရုတ်နိုင်ငံက ဂရုတစိုက် ထိန်းညှိထားသည့် မြန်မာအစိုးရနှင့် ဆက်ဆံရေးအပေါ်တွင်ပါ သက်ရောက်မှု ရှိမည့် ဗျုဟာအရ အကဲဆတ်သော လက်နက်စနစ်တခုကို လွှဲပြောင်းပေးရေး တရုတ်နိုင်ငံ၏ ဗီတိုအာဏာအပေါ်  စောင်းပါးရိပ်ခြည် ဖော်ပြနေသည့် အသွင်ဖြစ်သည်။\nနိုဝင်ဘာလ ၂၂ ရက်နေ့က နမ့်ဆန်တွင် FN-6 တွေ့ရှိခဲ့ရခြင်းက ကာလရှည်စွာ ရှိနေခဲ့သော အဆိုပါ ယူဆချက်ကို ထိရောက်စွာ အဆုံးသတ်သွားစေခဲ့သည်။ ပြန်လှည့်မရနိုင်သည့် အခြေအနေတခုနှင့် ပထဝီအားသာချက်ရှိသော သံလွင်မြစ် ရှိနေခြင်းတို့နှင့် အတူ MANPADS က ယခုအခါ ရှမ်းပြည်နယ်မြောက်ပိုင်းတွင် ထင်ထင်ရှားရှား ပေါ်လာခဲ့ပြီ ဖြစ်သည်။ အကယ်၍ လတ်တလောတွင် ၁၀၇ မီလီမီတာ ဒုံးကျည်များ ပေါ်များလာခြင်းက အရိပ်နိမိတ်တခု ဖြစ်ခဲ့လျှင် MANPADS က ရခိုင်ပြည်နယ်နှင့် ကချင်ပြည်နယ်များတွင် မကြာမီ ပေါ်ထွက်လာတော့မည်ဟု ယူဆရနိုင်ပါသည်။\nTNLA က ဒုံးကျည် ရရှိခဲ့သည့် နောက်ခံအကြောင်းကို ယခုချိန်အထိ မသိရသေးခြင်းသည် ထင်သာမြင်သာ မရှိသော အဖြစ်အပျက်များ၏ ကွင်းဆက်တခုတွင် အရေးပါသော အချက်တခုအဖြစ် ဆက်ရှိနေသည်။ နိုဝင်ဘာလ ၂၅ ရက်နေ့က နေပြည်တော်၌ ပြုလုပ်ခဲ့သော သတင်းစာရှင်းလင်းပွဲတွင် တပ်မတော်မှ အကြီးတန်းပြောရေးဆိုခွင့် ရှိသူတဦးက FN-6 တခု၏ မြင့်မားသော ဈေးနှုန်း(အမေရိကန် ဒေါ်လာ ၆၀၀၀၀ မှ ၉၀၀၀၀ အတွင်း) က ရှမ်းပြည်နယ်တွင် ပျံ့နှံနေပြီး အကျိုးအမြတ် များပြားလှသော မူးယစ်ဆေး ကုန်သွယ်ရေးတွင် TNLA ၏ ပါဝင်ပတ်သက်မှုကို လက်တွေ့ဖော်ပြနေခြင်းဖြစ်ကြောင်း အလေးပေးရန် စိတ်အားထက်သန်နေခဲ့သည်။\nရည်ရွယ်ချက် ရှိရှိဖြင့် ဖြစ်စေ၊ မရှိဘဲဖြစ်စေ ထိုသို့ အခိုင်အမာပြောကြားခြင်းက ပိုမိုကျယ်ပြန့်သည့် အချက်နှင့် လွဲချော်ခဲ့သည်။ ယခုအချိန်တွင် အဓိကျသည့် မေးခွန်းမှာ သံလွင်မြစ် အနောက်ဘက်ကမ်းမှ သူတို့၏ မဟာမိတ်လက်နက်ကိုင်များကို MANPADS ထောက်ပံ့ခြင်းအားဖြင့် တရုတ်နိုင်ငံ၏ တားမြစ်မှုတခုကို ဆန့်ကျင်ရန် UWSA ဆုံးဖြတ်ခဲ့ခြင်း ဟုတ်/မဟုတ်ပင် ဖြစ်သည်။ ထိုသို့ လွှဲပြောင်းပေးခြင်း၏ အကဲဆတ်မှုနှင့် ဝအထူးဒေသနှင့် ၎င်း၏ တရုတ်ကျောထောက်နောက်ခံများကြားမှ နီးကပ်သော (အမှန်တကယ်တွင် ခွဲခြား၍ မရနိုင်လောက်သော) စစ်ရေး၊ စီးပွားရေးနှင့် နိုင်ငံရေးဆက်သွယ်မှုများအရ ယင်းသည် မဖြစ်နိုင်လောက်သော ဇာတ်ညွှန်းဖြစ်သည်။\nနောက်တမျိုးစဉ်းစားကြည့်လျှင် တပ်မတော်က လက်ရှိပြုလုပ်နေဆဲ ထိုးစစ်များကို ရပ်ဆိုင်းရန်နှင့် မဟာမိတ်အဖွဲ့နှင့် အပစ်ရပ်စဲရေးတခု စောစီးစွာ ရရှိရေး ဖိအားတိုးမြှင့်ရန် နည်းလမ်းတခုအနေဖြင့် သူတို့၏ အစောင့်ရှောက်ခံ ဝ  အဖွဲ့က MANPADS လွှဲပြောင်းပေးခြင်းကို တားမြစ်ထားခြင်းအား တရုတ်စစ်ထောက်လှမ်းရေး တာဝန်ရှိသူများကိုယ်တိုင်က ဖယ်ရှားလိုက်ခြင်းလည်း ဖြစ်နိုင်ပါသည်။\nနမ့်ဆန်တွင် လက်နက်များသိမ်းမိခြင်းက သွယ်ဝိုက်သော သြဇာလွှမ်းမိုးမှုများ၏ သက်ရောက်မှုကို ခံရသော၊ ရှုပ်ထွေးသော ဖြစ်စဉ်တခုကို ရောင်ပြန်ဟပ်ပြနေခြင်းလည်း ဖြစ်နိုင်ပါသည်။ မသဲကွဲသော်လည်း အရေးကြီးသည်မှာ သိမ်းဆည်းရမိခဲ့သော FN-6 က ၎င်း၏ ဘက်ထရီ အခြေအနေကို အဓိက မသိရခြင်းနှင့် အတူ အမှန်တကယ် အသုံးပြု၍ ရ/မရပင် ဖြစ်သည်။\nမည်သည့် အလေးအနက် လေ့လာဆန်းစစ်မှုတွင် မဆို အနည်းဆုံး အနေဖြင့် လက်နက်များရှိနေခြင်းကို တပ်မတော် တပ်ဖွဲ့များသို့ လျှို့ ဝှက်သတင်းပေးခဲ့သည် (သို့မဟုတ်) ဒုံးကျည်လက်နက်သည် မူဝါဒ အပြောင်းအလဲတခု လုပ်ရန် ပျက်ကွက်ခဲ့ပါက မြန်မာနိုင်ငံမြောက်ပိုင်းမှ ပဋိပက္ခသည် လာမည့် ပွင့်လင်းရာသီအတွင်းတွင် လုံးလုံးလျားလျား အရှိန်မြင့်တက်လာနိုင်ကြောင်း မြန်မာ့တပ်မတော်ကို အထိအခိုက်မရှိဘဲ ရှင်းလင်းစွာ သတင်းပေးပို့သည့် နည်းလမ်းတခု အနေဖြင့် မြင်တွေ့သွားစေရန် ထားခြင်းဖြစ်သည် ဆိုသည့် ဖြစ်နိုင်ချေများကို ထည့်သွင်း စဉ်းစားရန် လိုအပ်လိမ့်မည် ဖြစ်သည်။\nမည်သို့ ယူဆသည် ဖြစ်စေ တိုင်းပြည်၏ မြောက်ပိုင်းနှင့် တောင်ပိုင်းတွင် MANPADS များ ပေါများလာသည့် အရိပ်လက္ခဏာ မှန်သမျှက အလေးထားရမည့် ကိစ္စဖြစ်သည်။ အကယ်၍ အဆိုပါစနစ်ကို တိုက်ပွဲများတွင် အသုံးပြုခဲ့လျှင် အရင်ဆုံး ပစ်မှတ်များ ဖြစ်လာမည်မှာ ရဟတ်ယာဉ်များ (မြန်မာလေတပ်တွင် သယ်ယူပို့ဆောင်ရေးနှင့် ထောက်ပံ့ရေး အတွက် သုံးသည့် ရုရှားလုပ် Mi-17 ‘Hips’ နှင့် တိုက်ခိုက်ရေး ရဟတ်ယာဉ် Mi-24 ‘Hind’ များ) ဖြစ်ရန် သေချာသလောက်နီးပါး ရှိနေသည်။ Mi-24 ‘Hind’ များသည် ၁၉၈၆ ခုနှစ် စက်တင်ဘာလအတွင်းက အာဖဂန်နစ္စတန်နိုင်ငံ Jalalabad မြို့အနီးတွင် အမေရိကန် Stingers ဒုံးကျည်များ၏ ပထမဆုံးသော သားကောင်များ ဖြစ်ခဲ့ကြရသည်။\nအခြားသော ပစ်မှတ်များထဲတွင် မြန်မာလေတပ်၏ ခေတ်မမီတော့သော တရုတ်နိုင်ငံလုပ် A-9 ‘Fantans’ တိုက်လေယာဉ်များနှင့် ပိုမိုသစ်လွင်၍ စွမ်းဆောင်ရည်ကောင်းသည့် ရုရှားထုတ် Yak-130 တိုက်လေယာဉ်များ အပါအဝင် ဝေဟင်မှ မြေပြင်သို့ တိုက်ခိုက်သည့် လေယာဉ်များ ပါဝင်ဖွယ်ရှိပါသည်။ Yak-130 များကို မြန်မာနိုင်ငံသို့ ၂၀၁၇ နှင့် ၂၀၁၈ ခုနှစ် များတွင် ပေးပို့ခဲ့ပြီး ရခိုင်ပြည်နယ်မှ စစ်ဆင်ရေးများတွင် ပါဝင်ပျံသန်းနေခဲ့ကြပြီး ဖြစ်သည်။\nMANPADS က အရပ်ဘက် လေကြောင်းလိုင်းများရော တပ်မတော်လေကပါ အသုံးပြုနေသည့် ရှမ်းပြည်နယ် လားရှိုးနှင့် ရခိုင်ပြည်နယ်မှ စစ်တွေကဲ့သို့သော လေဆိပ်များတွင် အတက်အဆင်းပြုလုပ်နေသည့် ပန်ကာတပ်လေယာဉ်များ အ တွက်ပင်လျှင် ကြီးမားသော ခြိမ်းခြောက်မှုတခု ဖြစ်စေသည်။ ထိုသို့ တွဲဖက် အသုံးပြုခြင်း၏ အန္တရယ် ရှိနေသည့် အချိန်တွင်  ပန်ကာတပ် ATR-42 နှင့် ATR-72 လေယာဉ်များကို အရပ်ဘက်လေကြောင်းလိုင်းများက ပြည်တွင်းခရီးစဉ်များတွင် တွင်တွင်ကျယ်ကျယ် အသုံးပြုနေကြသည်။ တပ်မတော်ကလည်း ၎င်း၏ တပ်ဖွဲ့များကို သယ်ယူပို့ဆောင်ရန် ထိုလေယာဉ် အမျိုးအစားများကို အသုံးပြုနေသည်။\nအမေရိကန်က ထောက်ပံ့သည့် Stingers  ဒုံးကျည်များကို အာဖဂန် နစ္စတန်တွင် ပထမဆုံးစတင် အသုံးပြုပြီး ၄ နှစ်နီးပါး အကြာ ၁၉၉၀ ခုနှစ် သြဂုတ်လ ညနေခင်းတခုတွင် မူဂျာဟီဒင် တိုက်ခိုက်ရေးသမားများက မြောက်ပိုင်းမှ Kunduz မြို့ အပြင်ဘက်တွင် နှေးကွေးစွာ ရွေ့လျားနေသော Antonov AN-26  အမျိုးအစား ပန်ကာတပ်လေယာဉ်တစင်းကို လေဆိပ်သို့ ချဉ်းကပ်လာသည့် အချိန်တွင် တပ်ဖွဲ့များ ပို့ဆောင်ပေးသည့် လေယာဉ်ဟု ယူဆ၍ ပစ်ချခဲ့သည်။ Kabul မှ အစိုးရ၏ ဒေါသတကြီး ထုတ်ပြန်ခဲ့သော ကျေညာချက်များတွင် လေယာဉ်သည် အရပ်ဘက်ခရီးသည်များကို သယ်ဆောင်၍ ပုံမှန် ပြည်တွင်းခရီးစဉ် တခုကို ပျံသန်းနေခဲ့ခြင်း ဖြစ်ကြောင်း အခိုင်အမာဖော်ပြခဲ့ကြသည်။\nမြန်မာနိုင်ငံ မြောက်ပိုင်းတွင် အဖြစ်အပျက်များက ထိုအခြေအနေသို့ မရောက်ရှိသေးပါ။ သို့သော်လည်း ပြင်းထန်လာသည့် ပဋိပက္ခ၏ နိုင်ငံရေးအရ စွန့်စားရမှုများက မြင့်တက်လာနေသည့်တိုင် MANPADS အသုံးပြုနိုင်မှု မြင့်တက်လာနိုင်သည့် အလားအလာနှင့် ပတ်သက်၍ ထိတ်လန့်စရာ သတိပေးချက်တခုကို တပ်မတော်က လက်ခံရရှိခဲ့သည့်အသွင် ဖြစ်ပါသည်။\n(Anthony Davis သည် ဘန်ကောက်အခြေစိုက် အာရှဒေသတွင်း လက်နက်ကိုင် ပဋိပက္ခများ၊ အကြမ်းဖက်ဝါဒနှင့် လုံခြုံရေးဆိုင်ရာ သုံးသပ်ဝေဖန် အကြံပေးသူ ဖြစ်သည်။ Asia Times တွင် ၎င်းရေးသားသော China’s mobile missiles on the loose in Myanmar ကို ဘာသာပြန်ဆိုသည်။)\nဆက်စပ်ဖတ်ရှုရန်-\nသွေးထွက်များလာနေသော ရခိုင်စစ်ပွဲ\nအဆုံးမရှိသော မြန်မာ့ ပြည်တွင်းစစ်\nရခိုင်ပြည်က ဘင်္ဂလီ စစ်သွေးကြွတို့၏ ခြေလှမ်းသစ်"
    },
    {
        "url": "https://burma.irrawaddy.com/article/2020/01/17/213107.html",
        "title": "တရုတ်သမ္မတ၏ မြန်မာပြည် ခရီးစဉ်နှင့် နယ်စပ်ကုန်သွယ်ရေး မျှော်လင့်ချက်",
        "body": "တရုတ်–မြန်မာ နယ်စပ်ကုန်သွယ်ရေးဂိတ် မူဆယ် ၁၀၅ မိုင် ကုန်သွယ်ရေးစခန်းရှိ ဂိုဒေါင်များထဲတွင် မြန်မာ့ ဆန်၊ သကြား နှင့် ပြောင်း အိတ်ရေ သိန်းနှင့် ချီ၍ တရုတ်ကို မတင်ပို့နိုင်ဘဲ သောင်တင်နေသည်မှာ  ၁ နှစ်ခန့် ရှိနေပြီဖြစ်သည်။\nအကြောင်းအရင်းမှာ တရုတ်အစိုးရ၏ တရားမဝင် ကုန်သွယ်မှု တားဆီးနှိမ်နင်းရေးကို ယူနန်ပြည်နယ် အစိုးရက ပြီးခဲ့သည့်နှစ် ဧပြီလမှ စတင်ကာ တင်းတင်း ကြပ်ကြပ် ဆောင်ရွက်နေခြင်းကြောင့် ဖြစ်သည်။\nထိုသို့ ယူနန် အစိုးရမှ ကုန်သွယ်ရေး တင်းကြပ်မှုကြောင့် မူဆယ် နယ်စပ်ကုန်သွယ်ရေးတွင် မြန်မာနိုင်ငံ အနယ်နယ် အရပ် ရပ်မှ လာရောက် စီးပွားရေး လုပ်ကိုင်သော ကုန်သည်၊ ပွဲစားများက အရှုံးနှင့် ရင်ဆိုင်၍ နေရပ် ပြန်ခဲ့ရသူများပင် ရှိနေသည်။ \nမူဆယ်နယ်စပ် ဆန်ကုန်စည်ဒိုင် ဒုဥက္ကဋ္ဌ ဦးမင်းသိန်း က “ပြီးခဲ့တဲ့နှစ်က ဆိုရင် ၂ ရက်၊ ၃ ရက်လောက်ဖွင့်။ ကုန်ပစ္စည်းက ဝင်သွားရင် အဲဒီ အချိန်မှာ ဝုန်းဆို ဖမ်းလိုက်ပြန်ပြီ။ အဲဒီတော့ ပစ္စည်းတွေက ပါသွားပြန်ရော။ စီးပွားရေး လုပ်စားလို့ မရသ လောက်ကို ဖြစ်သွားတာ။ ဒီလို လုပ်လို့ လုပ်ငန်းရပ်ပြီး စီးပွားရေး ပျက်သွားတဲ့ သူတွေ အများကြီးပဲ။ မူဆယ်ဆိုတာက နယ်ပေါင်းစုံက လာလုပ်တဲ့ သူတွေ ၁၀၀ မှာ ၉၀ ရာခိုင်နှုန်းက စီးပွားပျက်ပြီး ပြန်ကုန်တယ်” ဟု ဧရာဝတီ သို့ ပြောသည်။\nတရုတ်– မြန်မာ နယ်စပ်ရှိ မူဆယ် နယ်စပ်ကုန်သွယ်ရေးတွင် မြန်မာဘက်မှ တင်ပို့သည့် ဆန်၊ ဆန်ကွဲ၊ ပြောင်း၊ သကြား အစ ရှိသည်တို့က တရားဝင် ကုန်သွယ်မှုအနေဖြင့် သွားသော်လည်း တရုတ်နိုင်ငံ ယူနန်ပြည်နယ်သို့ ရောက်လျှင် တရားမဝင် ကုန်သွယ်မှု ဖြစ်သောကြောင့်  တဖက် နိုင်ငံ၏ လိုသလို ခြယ်လှယ်မှု ခံနေရသည်ဟုလည်း ကုန်သည်များက ပြောဆိုမှုများ ရှိနေသည်။\nထိုကြောင့်လည်း ယခု ဇန်နဝါရီလ ၁၇ ရက်တွင် မြန်မာနိုင်ငံသို့ လာရောက်မည့် တရုတ်နိုင်ငံ သမ္မတ ရှီးကျင့်ဖျင်ခရီး စဉ်တွင် နှစ်နိုင်ငံ အစိုးရချင်း ဆွေးနွေးကြမည့် အချက်များ ထဲတွင် နယ်စပ် ကုန်သွယ်ရေးကိုလည်း ထည့်သွင်း ဆွေနွေး စေချင်ကြောင်းလည်း  ကုန်သည်များက ဆိုသည်။\nထိုသို့ ဆွေးနွေးပြီး ကုန်သွယ်ရေးကဏ္ဍတွင် အဆင်ပြေချောမွေ့လာစေရေးမှာ ကုန်သည်များ၏ မျှော်လင့်ချက် ဖြစ်နေသည်။\nသမ္မတ ရှီကျင့်ဖျင်၏ ခရီးစဉ်တွင် နယ်စပ်စီးပွားရေးဇုန်အတွက် MOU တခုနှင့် ကျောက်ဖြူ အထူးစီးပွားရေးဇုန် ၏ Concessional Agreement (ရင်းနှီးမြှုပ်နံှမှု ဆိုင်ရာ သဘောတူညီချက်) တခုကို စီးပွားရေးနှင့် ကူူးသန်းရောင်း ဝယ်ရေး ဝန်ကြီးဌာနမှ ရေးထိုးနိုင်ရန် ပြင်ဆင်နေသည်ဟု ယင်းဝန်ကြီးဌာန လက်ထောက်အတွင်းဝန် ဦးခင်မောင်လွင် က  ပြောသည်။\n၎င်းက “စီးပွားကူးသန်းနဲ့ နှစ်ခုက ထိုးဖို့က ပြင်ဆင်နေတဲ့ အနေအထား ဖြစ်တယ်။ ထိုးမယ်လို့ ပြောတာ မဟုတ်ဘူး။ လောလောဆယ်မှာတော့ အသေးစိတ် အချက်အလက်ကို ပြောလို့ မရသေးဘူး။ ကျန်တဲ့ ဝန်ကြီးဌာနတွေ ထိုးဖို့လည်း ရှိတယ်” ဟု ရှင်းပြသည်။\nလက်ရှိတွင် တရုတ်နိုင်ငံက မြန်မာအတွက် အကန့်အသတ်များစွာ ပြုလုပ်ထားပြီး အရေအတွက် နည်းပါးသည်ဟု ဆိုရမည့် ဘိန်းအစားထိုး သွင်းကုန်ပါမစ်ဖြင့် ဆန်၊ သကြား အပါအဝင် စိုက်ပျိုးရေးထွက်ကုန်များကို တင်ပို့ခွင့်ပြုထားသည်။\nသို့သော် ယင်းပါမစ်မှာလည်း ပြီးခဲ့သည့် ဒီဇင်ဘာလ ၃၁ ရက်မှ စတင်၍ သက်တမ်း ကုန်နေသဖြင့် လက်ရှိ မူနယ်စပ် ကုန်သွယ်မှုမှာ ရပ်တန့်သလောက် ဖြစ်နေသည်ဟု သိရသည်။\nပါမစ်ခွဲတမ်း မပေးထားသော ကုန်ပစ္စည်း အမယ်များကို ယူနန်ပြည်နယ်သို့ တင်သွင်းမည်ဆိုပါကလည်း အခွန်စည်းကြပ် မှုက မြင့်မားသည်။\nတရုတ်–မြန်မာ နယ်စပ် ကုန်သွယ်ရေးတွင် အကြောင်း တစုံတရာ ဖြစ်ပေါ်ပါက ကုန်သည်များ၏ ငွေကြေး ဆုံးရှုံး ထိခိုက်မှု များအပြင် ဈေးနှုန်း ထိုးကျသွားခြင်းများကြောင့်လည်း စိုက်ပျိုးရေး တောင်သူများအထိ နစ်နာမှုများနှင့် ကြုံတွေ့နေရသည်။\nယင်းအခြေအနေများကြောင့် မြန်မာပြည်၏ တရုတ်သမ္မတ ခရီးစဉ်တွင် နယ်စပ် ကုန်သည်များနှင့် တောင်သူများက နယ်စပ်ကုန်သွယ်ရေးတွင် ထူးခြားသည့် အပြောင်းအလဲများ ရှိလာမည်ဟုလည်း မျှော်လင့်နေကြသည်။\nနယ်စပ်ကုန်သွယ်မှု မြှင့်တင်ရေးကော်မတီ ဥက္ကဋ္ဌ ဦးလှဦး က “စီးပွားကူးသန်းက MOU ထိုးမယ့် နှစ်ခုထဲမှာ ကျနော်တို့ ဆီက နွားတို့ ကျွဲတို့ တရားဝင် ရောင်းလို့ရရင် ယေဘုယျအားဖြင့် ကောင်းကျိုးဘက်ကို ဦးတည်တယ်။ ကုန်သွယ်ရေး မှာတော့ ဆက်ပြီး ဆွေးနွေးစရာတွေရှိတယ်” ဟု ပြောသည်။\nဆက်လက်၍ ၎င်းက “ဆန်ကွဲ နဲ့ပတ်သက်လို့တော့ MOU ရေးထိုးဖို့ ညိုနှိုင်းနေတာကြာပြီ။ အစိုးရချင်း ချိတ်ဆက် ဆောင်ရွက်တဲ့အခါ နည်းနည်း ကြာတတ်တဲ့ သဘောလေးတော့ ရှိပေမယ့် ၁၀ လလောက် ကြာတယ်ဆိုတာတော့ ပုံမှန်ဖြစ်တာထက် နည်းနည်းလောက် ပိုကြာတဲ့ သဘောရှိတယ်” ဟု ထောက်ပြသည်။\nလက်ရှိ ခွဲတမ်းစနစ်ဖြင့်သာ မြန်မာ့ လယ်ယာထွက်ကုန်များကို တရုတ်က ဝယ်ယူခြင်းမှာ စိုက်ပျိုးရေး နိုင်ငံဖြစ်သည့် မြန်မာ့ အတွက် အခက်အခဲ ရှိသည့် အနေအထားလည်း  ဖြစ်သဖြင့် ယခုကဲ့သို့ တရုတ်သမ္မတ ခရီးစဉ်တွင် ဆန်ကွဲ လွတ်လပ်စွာ တင်ပို့ခွင့် MOU ရေးထိုးနိုင်မည် ဆိုလျှင် စီးပွားရေးအရ အနည်းငယ် တွန်းအားပေးသည့် အခြေအနေတခု ဖြစ်ကြောင်း ၎င်းက သုံးသပ်ပြောဆိုသည်။\nမူဆယ် နယ်စပ် ကုန်သွယ်ရေး လမ်းကြောင်းသည် တရုတ်–မြန်မာ စီးပွားရေးစင်္ကြ ံစီမံကိန်း (CMEC) များထဲမှ တခု ဖြစ် သည့် တရုတ် ယူနန်ပြည်နယ် ကူမင်းမြို့မှ ရခိုင်ပြည်နယ် ကျောက်ဖြူ ရထားလမ်း စီမံကိန်းတွင် အရေးပါသည့် နေရာတွင် ရှိနေသည်။\nမူဆယ်နယ်စပ်မှ သကြားကုန်သည် ဦးဝင်းဌေး က “တရုတ်ရဲ့ စီမံကိန်းတွေမှာ ဒီနေရာက (မူဆယ်) အဓိက ပါဝင်နေတော့ ဒီအပေါ်မှာ ဖြေလျှော့မှုတွေ ပါဝင်လာမယ် မျှော်လင့်တယ်” ဟု ဆိုသည်။ \nတည်ငြိမ်သည့် ဈေးကွက် တခုအထိ ပြောင်းလဲ လာမည်ကိုမူ အချိန်တခု စောင့်ရအုန်းမည်ဖြစ်ကြောင်း စီးပွားရေး လုပ်ငန်းရှင်များက သုံးသပ်ကြသည်။\n \nယင်းသို့ ဈေးကွက်က ခိုင်မာမှု မရှိသည့်အတွက် လယ်ယာစိုက်ပျိုးရေး ထုတ်ကုန်များကို ကုန်ကြမ်းအဆင့်မှ တန်ဖိုးမြှင့် ထုတ်ကုန် အဖြစ် အဆင့်သို့ ပြောင်းလဲရန် ရင်းနှီးမြှုပ်နှံသူများက မဝင့်မရဲ ဖြစ်နေကြသည်။\nသကြား ၁ တန်လျှင် ကျပ် ၆ သိန်းခွဲ ၇ သိန်း နီးပါး အထိ ဈေးကျ ဆင်းခဲ့ပြီး ယင်းနှုန်းထားသည်  ငွေပြန်ပေါ်ရန်အတွက် အရှုံးခံ ရောင်းချသည့် ဈေးနှုန်းဖြစ်သည်ဟု ဦးဝင်းဋ္ဌေးက ပြောသည်။ ယခင်က သကြား တတန်လျှင် ကျပ် ၁၀ သိန်းမှ ၁၂ သိန်း ဝန်းကျင်အထိ ရှိသည်ဟု သိရသည်။ \nပြီးခဲ့သည့် နှစ်အတွင်းက သကြား အိတ်ရေပေါင်း ၁၀ သိန်းကျော် အထိ ပိတ်မိခဲ့ပြီး လက်ရှိတွင်လည်း မူဆယ် ဂိုဒေါင် များ ထဲတွင် သကြား အိတ်ရေ ၄ သိန်းမှ ၅ သိန်း အထိ ရှိနေကြောင်း သကြားကုန်သည် ဦးမင်းသိန်းက ပြောသည်။\n၎င်းက “နယ်စပ်ဒေသမှာ ဆိုရင် စီးပွားရေးကို တဘက်က ဖိထားတယ် ခေါ်ရမှာပေါ့။ အဲဒီအတွက် ကျနော်တို့ လုပ်ငန်းရှင်တွေ ကတော့ ညီညီမျှမျှလေး ဖြစ်စေချင်တယ်။ ဒါကို တာဝန်ရှိသူတွေ အနေနဲ့ ဒီခရီးစဉ်မှာ ဆွေးနွေးပေးချင်တယ်။ အခုက အင်အားကြီး နိုင်ငံတခုကို မှီခိုနေတာဆိုတော့ အသာစီးယူမှုကို ခံနေရတယ်။ သာတူညီမျှတဲ့ စီးပွားရေး ကုန်သွယ်ဘက် မျိုးဆိုရင် ပိုပြီးတော့ ကောင်းမှာပါ”ဟု ပြောသည်။\nပြီးခဲ့သည့် ၂၀၁၇ ခုနှစ်မှ စတင်၍ တရုတ်– မြန်မာကုန်သွယ်ရေးမှာ စတင် ဆိုးရွားလာခဲ့ပြီး ၂၀၁၉ ခုနှစ် ဧပြီလ နောက်ပိုင်း တွင် ပို၍ ဆိုးလာခဲ့ကြောင်း ၎င်းက ရှင်းပြသည်။\nယခုအချိန်တွင် သကြားနှင့် ပြောင်းမှာ တရုတ်ဘက်မှ အဖမ်းအဆီး ရှိနေသောကြောင့် တင်ပို့မရသကဲ့သို့ ဆန်နှင့် ဆန်ကွဲ မှာလည်း ၎င်းတို့ နိုင်ငံက ထုတ်ပေးထားသည့် ပါမစ် သက်တမ်းကုန်နေသည့် အတွက် တင်ပို့နိုင်ခြင်း မရှိခြင်းက မြန်မာလုပ်ငန်းရှင်များကို များစွာ နစ်နာစေသည်။\nတရုတ်နှစ်သစ်ကူး ကာလမှာလည်း နီးလာပြီ ဖြစ်ရာ လာမည့် ဖေဖော်ဝါရီလမှသာ ကုန်သွယ်မှု ပြန်လည် ကောင်းမွန်နိုင် မည်ဟု မျှော်လင့်ရကြောင်း ကုန်သည်များထံမှ သိရသည်။\nထို့အပြင် ယခု ခရီးစဉ်တွင် ဆန်ကွဲနှင့် ပတ်သက်၍ လွတ်လပ်စွာ တင်ပို့ခွင့် MOU ရေးထိုးမည် ဆိုသော်လည်း မသေချာ သေးဘဲ ကြားရသည့် အဆင့်သာ ရှိသေးကြောင့် လက်တွေ့ပေး၊ မပေးကို မသိရသေးကြောင်း ကုန်သည်များက ပြောသည်။\nအဆိုပါ ဆန်ကွဲ လွတ်လပ်စွာ တင်ပို့မှု MOU ကို လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနက ရေးထိုးရန် ပြင်ဆင် နေကြောင်း ယင်းဝန်ကြီးဌာန လက်ထောက်အတွင်းဝန် ဦးမျိုးတင့်ထွန်းက ပြောသည်။\n“ကျနော်တို့ ဝန်ကြီးဌာန အနေနဲ့ ဘယ်နှစ်ခုလောက် ထိုးမယ်တော့ ပြောလို့ မရသေးပါဘူး။ တချို့ကိစ္စတွေက ဆောင် ရွက်ဆဲ ဆိုတော့ မီချင်မှလည်း မီမှာဖြစ်တယ်။ ဆန်ကွဲနဲ့ ပတ်သက်ပြီး MOU ရေးထိုးဖို့ လုပ်ဆောင်နေတာ ၂ နှစ် လောက် တော့ ရှိပြီဆိုတော့ ဒီဟာက ရေးထိုးနိုင်ဖို့ များပါတယ်” ဟု ဧရာဝတီသို့ ပြောသည်။\nအဓိကအားဖြင့် နှစ်နိုင်ငံ နယ်စပ်ကုန်သွယ်ရေး၌ အရောင်းအဝယ် ပြုလုပ်ရာတွင် MOU ရေးထိုးထားခြင်း အားဖြင့် ကုန် သွယ်မှု ပို၍ လွယ်ကူချောမွေ့လာစေရန် ရည်ရွယ် ဆောင်ရွက်ခြင်း ဖြစ်ကြောင်း၊ စာချုပ်ပါ အချက်အလက်များကို အသေးစိတ် ပြောဆို၍ မရသေးကြောင်းလည်း ၎င်းက ဆိုသည်။\nယခု တရုတ် သမ္မတ ခရီးစဉ်အတွင်း နယ်စပ်ကုန်သွယ်ရေးဆိုင်ရာ သဘောတူညီမှု MOU များ ရေးထိုးမည် ဆိုသော် လည်း ရေထွက်ကုန်များ ပါဝင်ခြင်း မရှိသေးသည်ဟု မြန်မာနိုင်ငံငါးလုပ်ငန်းအဖွဲ့ချုပ် အကြံပေး ဒေါ်တိုးနန္ဒာတင်က ပြော သည်။\n၎င်းက “အခုလို သမ္မတခရီးစဉ်မှာ ကိုယ့်ဘက်က လိုအပ်ချက်တွေပေါ့ အရည်အသွေး စံချိန်စံညွှန်း သတ်မှတ်ချက်လို ကိစ္စမျိုးကို အပြီးသတ် လုပ်ဆောင်သင့်တယ်။ ရေထွက်ကုန် ဆိုရင် တရားဝင် ဆွေးနွေး ထားရတာ မရှိဘူး အခုက ဆန်းစပါးလုပ်တဲ့ ဟာတွေကို လိုက်ကြည့်ပြီး လုပ်နေကြတယ်” ဟု ဆိုသည်။\nမြန်မာအစိုးရ အနေဖြင့် ကုန်ပစ္စည်း အမျိုးအစား တခုချင်းစီအလိုက် တရားဝင်တင်ပို့နိုင်ရေးကို လုပ်ဆောင်နေခြင်းထက် ကုန်သွယ်ရေး တခုလုံးကို တရားဝင် လုပ်ဆောင်နိုင်မည့် မူဘောင် သဘောတူညီချက်များကို ရရှိရန် လုပ်ဆောင် သင့်ကြောင်း ၎င်းက ထောက်ပြပြောဆိုသည်။\nရန်ကုန်စီးပွားရေး တက္ကသိုလ် ပါမောက္ခချုပ် ဒေါက်တာ တင်ဝင်း က “အခု ခရီးစဉ်မှာ ကျနော်တို့က ဘာရနိုင်မလဲဆိုတာ ကျနော်တို့ဆီက လူကြီးတွေအပေါ် မူတည်တာပေ့ါ သူတို့ ဘာတောင်းမလဲပေါ့” ဟု ဆိုသည်။\nတဖက်သတ် ဖြစ်နေသည့် တရုတ်– မြန်မာ နယ်စပ်ကုန်သွယ်ရေးကို တရားဝင် ပုံမှန်လမ်းကြောင်း အဖြစ် ပြောင်းလဲဆော င်ရွက်နိုင်မည် ဆိုပါက မြန်မာ့ပို့ကုန် ကဏ္ဍအတွက် များစွာ တိုးတက်လာမည်  ဖြစ်ကြောင်း ၎င်းက သုံးသပ်သည်။\nယင်းအပြင် တရုတ်နိုင်ငံ၏ သဘာဝအရလည်း နိုင်ငံတော် အကြီးအကဲများ အနေဖြင့် ကဏ္ဍပေါင်းစုံကို ဆွေးနွေးလေ့လာ ထားမှုများ ရှိနေသဖြင့် နှစ်နိုင်ငံ ဆွေးနွေးပါက အပြန်အလှန် မိမိတို့ လိုအပ်သော အတိုင်းအတာကို ထိထိရောက်ရောက် လေ့လာ ဆွေးနွေးသင့်ကြောင်းလည်း ဆိုသည်။\nတရုတ်–မြန်မာ နယ်စပ်ကုန်သွယ်ရေးလမ်းကြောင်းတွင် ကုန်သည်များအတွက် မြောက်ပိုင်းမဟာမိတ် သုံးဖွဲ့ဖြစ်သည့် ပလောင်(တအန်း) အမျိုးသား လွတ်မြောက်ရေး တပ်မတော် (TNLA)၊ မြန်မာအမျိုးသားဒီမိုကရေစီမဟာမိတ်တပ်မတော် (MNDAA) နှင့် ရက္ခိုင်စစ်တပ် (AA) တို့၏ အန္တရာယ်ကလည်း ရှိနေသေးသည်။\nသမ္မတ ရှီကျင့်ဖျင်၏ ခရီးစဉ် အတွင်း ထိုကိစ္စကိုလည်း ဖြေရှင်းနိုင်ရန် မျှော်လင့်နေသည့် ကုန်သည်များလည်းရှိသည်။ အဘယ်ကြောင့်ဆိုသော် ထိုသုံးဖွဲ့သည် နှစ်နိုင်ငံကုန်သွယ်ရေး လမ်းကြောင်းပေါ်တွင် တိုက်ပွဲများ မကြာခန ဆင်နွှဲသဖြင့် ကုန်သွယ်မှု ရပ်ဆိုင်းခဲ့ရမှုများလည်းရှိပြီး ကုန်ကားများထံမှ ဆပ်ကြေးကောက်ခြင်း၊ ကုန်ကားများကို ပစ်ခတ်ခြင်းများ ရှိခဲ့သည်။ \nယခုခရီးစဉ်တခုထဲနှင့် နယ်စပ်ကုန်သွယ်ရေး ပြဿနာပေါင်းစုံကို ဖြေရှင်းနိုင်ရန်မှာလည်း ခက်ခဲကြောင်း၊ အိမ်နီး နားချင်း ကုန်သွယ်ဘက် နိုင်ငံဖြစ်သည့် အတွက်လည်း ရေရှည် ညိုနှိုင်း ဆောင်ရွက်သွားရမည်ဖြစ်ကြောင်း နယ်စပ် ကုန်သွယ်မှု မြှင့်တင်ရေးကော်မတီ ဥက္ကဋ္ဌ ဦးလှဦးက ရှင်းပြသည်။\nဦးလှဦး က “ကိုယ်လည်း လိုအပ်နေတဲ့ အရာ ထည့်သွင်းဆွေးနွေး ပူးပေါင်း ပါဝင် ညိုနှိုင်းပြီးတော့ သဘော တူလိုက်ကြပေါ့ဗျာ။ တချို့ဟာတွေ ကျတော့လည်း အခြေအနေအရ အဆင်သင့် မဖြစ်တာတွေ ရှိတယ်။ ဒါလေးတွေလည်း နည်းနည်းတော့ အချိန်ယူပြီး လုပ်ဆောင်ရမယ့် အပိုင်းရှိတယ်လို့ ထင်တယ်” ဟု ပြောပြသည်။\nတရုတ်–မြန်မာ အဓိက ကုန်သွယ်ရေး နယ်စပ်စခန်း၏ နှစ်စဉ်ကုန်သွယ်မှု ပမာဏသည် အမေရိကန်ဒေါ်လာ သန်း ၅၀၀၀ ကျော် မှ ၆၀၀၀ ဝန်းကျင်အထိ ရှိပြီး ပို့ကုန် သည် အမေရိကန်ဒေါ်လာ ၄၀၀၀ ကျော်အထိ ပါဝင်လျက်ရှိသည်။\nမြန်မာနိုင်ငံသည် တရုတ်၊ ထိုင်း၊ ဘင်္ဂလားဒေရှ့်၊ အိန္ဒိယနှင့် လာအိုနိုင်ငံတို့နှင့် နယ်စပ်ကုန်သွယ်ရေးစခန်း ၁၈ ခု ဖွင့်လှစ် ထားပြီး မူဆယ်နယ်စပ်ကုန်သွယ်ရေးမှာ နှစ်နိုင်ငံ အပြန်အလှန် ကုန်သွယ်မှု အများဆုံးပြုလုပ်သည့် နယ်စပ်ကုန်သွယ်ရေး စခန်း တခု ဖြစ်သည်။\nယခု ၂၀၁၉– ၂၀၂၀ ဘဏ္ဍာနှစ်တွင် နယ်စပ်ကုန်သွယ်ရေး စခန်းများမှ ပို့ကုန် အမေရိကန် ဒေါ်လာ သန်း  ၁၅ ဒသမ ၅ ဘီလီယံနှင့် သွင်းကုန် ဒေါ်လာသန်း ၁၇ ဒသမ ၅ ဘီလီယံ  အပါ စုစုပေါင်း ကုန်သွယ်မှု ဒေါ်လာသန်းပေါင်း ၃၃ ဘီ လီယံ ကျော် ဆောင်ရွက်နိုင်ရန် မျှော်မှန်းထားကြောင်း  စီးပွားရေးနှင့် ကူးသန်းရောင်းဝယ်ရေး ဝန်ကြီးဌာနမှ သိရသည်။\nယခုလ ဒုတိယပတ်တွင်း ချစ်ကြည်ရေးခရီး လာရောက်မည့် တရုတ်သမ္မတ ရှီကျင့်ဖျင်၏ ခရီးစဉ်တွင် နှစ်နိုင်ငံ ကုန်သွယ် ရေး၊ စီးပွားရေး၊ လူမှုရေးနှင့် အကျိုးတူ ပူးပေါင်း ဆောင်ရွက်မှုများကို ယခင်ထက် ပို၍ ပူးပေါင်းဆောင်ရွက်နိုင်ရန် ကုန်သည်များ၊ စီးပွားရေးလုပ်ငန်းရှင်များ၊ စီးပွားရေး ပညာရှင်များက မျှော်လင့်ထားကြသေည်။\nသို့သော် ယင်းတို့ကို လက်တွေ့ ဆောင်ရွက်နိုင်ခြင်း ရှိ၊ မရှိကို လာမည့် ၁၈ ရက်နေ့ သမ္မတ ခရီးစဉ် အပြီးတွင် စောင့် ကြည့်ရ မည်လည်း  ဖြစ်ပေသည်။\nမျိုးပပစန်းနှင့် အောင်သီဟ ပူးပေါင်းရေးသားသည်။\nဆက်စပ်လင့်\nတရုတ်သမ္မတ ခရီးစဉ်အတွင်း ဆန်ကွဲ လွတ်လပ်စွာ တင်ပို့နိုင်ရေး MOU ရေးထိုးမည်\nတရုတ်သမ္မတ၏ မြန်မာခရီးစဉ်သည် BRI စီမံကိန်းများအတွက် ကတိကဝတ်ရရန် အားထုတ်မှုဟု ဆို\nတရုတ်သမ္မတ ရှီကျင့်ဖျင် ရှေ့အပတ် သောကြာနေ့ ရောက်မည်"
    },
    {
        "url": "https://burma.irrawaddy.com/news/2020/01/03/212052.html",
        "title": "၂ဝ၂ဝ ရွေးကောက်ပွဲ ဒေါ်အောင်ဆန်းစုကြည် ဝင်ပြိုင်ရန် အဆင်သင့်ဖြစ်နေပြီဟု NLD ပြော",
        "body": "အမျိုးသားဒီမိုကရေစီအဖွဲ့ချုပ် (NLD) ပါတီ၏ ဥက္ကဋ္ဌဖြစ်သူ နိုင်ငံတော် အတိုင်ပင်ခံ ဒေါ်အောင်ဆန်းစုကြည် အနေဖြင့် လာမည့် ၂ဝ၂ဝ ခုနှစ် ရွေးကောက်ပွဲအတွက် ပါတီကို ဦးဆောင်ကာ ဝင်ရောက်ယှဉ်ပြိုင်ရန် ကျန်းမာရေး အခြေအနေ မှာ ဒေါင်ဒေါင်မြည် ရှိပြီး အဆင်သင့်ရှိနေကြောင်း ပါတီ၏ ပြောရေးဆိုခွင့်ရှိသူ ဒေါက်တာမျိုးညွန့်က ပြောသည်။\nဒေါက်တာမျိုးညွန့်က “NLD ပါတီရဲ့ ဥက္ကဋ္ဌ က ဒေါ်အောင်ဆန်းစုကြည် ဖြစ်ပါတယ်။ ပါတီရဲ့ လုပ်ထုံးလုပ်နည်းအရ ပါတီခေါင်းဆောင်ဟာ ပါတီကို ဦးဆောင်ပြီး ဝင်ရောက် ယှဉ်ပြိုင်ကာ အစိုးရအဖွဲ့ကို ဦးဆောင်မယ်။ ဒါက လုပ်ထုံး လုပ်နည်းပါ။ သူ့ကျန်းမာရေးကလည်း လာမယ့် ရွေးကောက်ပွဲအတွက် ဒေါင်ဒေါင်မြည်တယ်လို့ ပြောလို့ရတယ်။ ဆေးစစ်ချက်တွေ အရလည်း အင်မတန် ကျန်းမာတယ်လို့ သိရတယ်” ဟု ဆိုသည်။\nသို့သော် ဒေါ်အောင်ဆန်းစုကြည်သည် မည်သည့် မဲဆန္ဒနယ်မှ ဝင်ရောက် ယှဉ်ပြိုင်မည့် အကြောင်း၊ ဝင်ရောက် မယှဉ်ပြိုင်တော့ကြောင်း စသည့် အခြေအနေ အရပ်ရပ် ကိုမူ ပါတီဘက်သို့ တစုံတရာ ညွှန်ကြားထားခြင်းမျိုး ယနေ့အထိ မရှိသေးကြောင်း ၎င်းက ဆက်ပြောသည်။\nNLD ပါတီ၏ ဒုဥက္ကဋ္ဌ ၁ ဖြစ်သူ နိုင်ငံတော် သမ္မတ ဦးဝင်းမြင့် အနေဖြင့် ပါတီတွင် ဆက်လက် တာဝန် ထမ်းဆောင်ရန် ကျန်းမာရေး အခြေအနေ ကောင်းသော်လည်း ဒုဥက္ကဋ္ဌ ၂ ဖြစ်သူ မန္တလေးတိုင်း ဝန်ကြီးချုပ် ဒေါက်တာ ဇော်မြင့်မောင်၏ ကျန်းမာရေး အခြေအနေမှာ အလွန် ဂရုစိုက်ရမည့် အနေအထားမျိုးရှိကြောင်း  သိရသည်။ \nပါတီအတွင်း ဒေါ်အောင်ဆန်းစုကြည် နိုင်ငံရေးမှ အနားယူသွားမည့် ကိစ္စမျိုး ရှိလာပါကလည်း မိမိတို့ပါတီ၏ ဖွဲ့စည်းပုံများ အရ အစဉ်အလာအတိုင်း သတ်မှတ်ထားပြီး အဆင့်ဆင့် တာဝန် လွှဲပြောင်းယူသွားရန် ပြင်ဆင်ထားသည်ဟု ဒေါက်တာ မျိုးညွန့်က ပြောသည်။\nလက်ရှိအချိန်တွင် NLD ပါတီအနေဖြင့် ၂ဝ၂ဝ ခုနှစ် ရွေးကောက်ပွဲနှင့် ပက်သက်ပြီး ဦးတည်လှုပ်ရှားမှုများ မရှိ သေးကြောင်း၊ အောက်ခြေလူထုနှင့် အောက်ခြေပါတီဝင်များ၏ စည်းရုံးလှုပ်ရှားမှုများ အပေါ်သာ အာရုံ စိုက်နေသေး ကြောင်း ပါတီ၏ ပြောရေးဆိုခွင့်ရှိသူ ဒေါက်တာမျိုးညွန့်က ပြောသည်။\nသို့ရာတွင် နယ်မြေ မငြိမ်းချမ်းဘဲ တပ်မတော်နှင့် တိုင်းရင်းသားလက်နက်ကိုင်အဖွဲ့များ တိုက်ပွဲ ဖြစ်ပွားနေသည့် နေရာများ တွင် ပါတီ၏ စည်းရုံးလှုပ်ရှားမှုများသည် အခက်အခဲရှိနေသေးကြောင်း သူက ဆက်ပြောသည်။\nမြန်မာ့နိုင်ငံရေး လေ့လာသုံးသပ်သူ တဦးဖြစ်သည့် ဦးမောင်မောင်စိုးကမူ ဒေါ်အောင်ဆန်းစုကြည်သည် ပါတီ အတွင်း အဓိက ပုံရိပ်ကောင်းသူ ဖြစ်သောကြောင့် ကိုယ်တိုင် ဦးဆောင်ကာ လာမည့် ၂ဝ၂ဝ ခုနှစ် ရွေးကောက်ပွဲအတွက် စည်းရုံးလှုံ့ဆော်ခြင်းက ကျန်သည့်သူများထက် ပိုမို ထိရောက်ကြောင်း သုံးသပ်သည်။\nဦးမောင်မောင်စိုးက “တိုင်းရင်းသား ဒေသတွေမှာတော့ တိုင်းရင်းသားပါတီတွေရဲ့ မဲအရေအတွက်က ၂ဝ၁၅ ခုနှစ် ရွေးကောက်ပွဲထက်ကို ပိုတိုးလာလိမ့်မယ်လို့ ထင်တယ်။ ပြည်မ ဖြစ်တဲ့ တိုင်းဒေသကြီး ၇ ခုမှာတော့ လူထုက ဒေါ်အောင်ဆန်းစုကြည်ကို ထောက်ခံနေကြတုန်းပဲ။ ICJ ကိစ္စကို ဒေါ်အောင်ဆန်းစုကြည် ဦးဆောင်ဖြေရှင်းတာဟာ ၂ဝ၂ဝ ခုနှစ် ရွေးကောက်ပွဲနဲ့ တိုက်ရိုက် ပတ်သက်တယ်လို့ စွပ်စွဲဖို့ ခက်သော်လည်း ကျွဲကူးရေပါအနေနဲ့ ဂယက်တော့ ရှိမှာပဲ” ဟု ဆိုသည်။\nလက်ရှိအချိန်အထိ အရပ်သား အစိုးရ အနေဖြင့် တာဝန်ယူခဲ့သည့် ၄ နှစ်ကျော် ကာလအတွင်း အနီးစပ်ဆုံးအဖြစ် နိုင်ငံတကာ တရားရုံး ICJ သို့ လူမျိုးသုဉ်း သတ်ဖြတ်မှုဟု စွပ်စွဲခံရသည့် အနေအထားကို ဒေါ်အောင်ဆန်းစုကြည် ဦးဆောင်ကာ သွားရောက်ဖြေရှင်းခဲ့ရာတွင် လူထု၏ ထောက်ခံမှုကို ကြည့်ခြင်းအားဖြင့် တိုင်းဒေသကြီးများတွင် NLD ပါတီ၏ အနေအထားက အားကောင်းလျက် ရှိသည်ကို တွေ့မြင်ရသည်ဟု သူက ပြောသည်။\nသို့သော် တိုင်းရင်းသား ဒေသများဖြစ်သည့် ပြည်နယ်များတွင် NLD ၏ တိုင်းရင်းသား ပါတီများနှင့် မဟာမိတ်ဖွဲ့မှု မရှိ သဖြင့် တိုင်းရင်းသားပါတီများနှင့် အပြိုင်ဆိုင် ယှဉ်ပြိုင်ရမည်ဟု သူက ဆက်ပြောသည်။\n၎င်းက ဆက်ပြီး “သူ(ဒေါ်အောင်ဆန်းစုကြည်) ကိုယ်တိုင် ခေါင်းဆောင် စည်းရုံးတာတော့ ဖြစ်သင့်ပါတယ်။ ဒါပေမယ့် လာမယ့် ရွေးကောက်ပွဲမှာ ပြည်နယ်တွေမှာ ဝင်ပြိုင်တဲ့အခါ တိုင်းရင်းသား ပါတီတွေနဲ့ မဟာမိတ်ဖွဲ့ရေးကိုတော့ အလေးထား စဉ်းစားသင့်တယ်လို့ ထင်တယ်” ဟု ပြောသည်။ \nတပ်မတော်အနေဖြင့် လွှတ်တော်အတွင်း ဖွဲ့စည်းပုံ အခြေခံဥပဒေ ပြင်ဆင်ရေးနှင့် ပတ်သက်ပြီး ၎င်းတို့၏ လက်ရှိ ရထား သည့် နိုင်ငံရေးအခွင့်အရေးများကို အလျှော့ ပေးရမည်ကို စိုးရိမ်နေသည့် အနေအထား ရှိကြောင်း၊ ထို့အတွက် ICJ ကိစ္စတွင် တပ်မတော်နှင့် အရပ်သား အစိုးရတို့ ပူးပေါင်း ဆောင်ရွက်သည် ဆိုသော်ငြားလည်း ၎င်းတို့နှစ်ဘက်တွင် ခြားနားချက်များစွာ ရှိနေသေးသည်ဟု သုံးသပ်ရမည်ဖြစ်ကြောင်း ဦးမောင်မောင်စိုးက ဆက်ပြောသည်။ \nနိုင်ငံတော် အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်သည် မိုးကုတ်၊ တောင်ကြီး၊ ရခိုင်ပြည်နယ် မာန်အောင်မြို့နယ်နှင့် ဧရာဝတီတိုင်း ဒေသကြီးများတွင် ပြီးခဲ့သည့် နှစ်ပိုင်း အတွင်း တွေ့ဆုံပွဲများ ပြုလုပ်ခဲ့သည်။\nဆက်စပ်လင့်-\nမိုင်းပေါက်ကွဲမှု ဆက်တိုက်ဖြစ်ခဲ့သော်လည်း ဒေါ်အောင်ဆန်းစုကြည် စက်ရုံဖွင့်ပွဲကိုတက်ရောက်\nရခိုင်သို့ ဒေါ်အောင်ဆန်းစုကြည် သွားမည်"
    },
    {
        "url": "https://burma.irrawaddy.com/opinion/viewpoint/2020/01/18/213322.html",
        "title": "မြန်မာကို ချိနဲ့ပြီး မတည်ငြိမ်ဖို့ တရုတ် ဗျူဟာတကျ ရည်ရွယ်သလား",
        "body": "တရုတ်သမ္မတ Xi Jinping ရောက်ရှိလာသည့်အချိန်တွင် စိတ်လှုပ်ရှားနေရသော မြန်မာနိုင်ငံသား တဦးချင်းစီ အနေဖြင့် ထိုနိုင်ငံတော်အဆင့် ခရီးစဉ်အပေါ် အကောင်းဘက်ရော အဆိုဘက်ကပါ တုံ့ပြန်မှု အမျိုးမျိုးရှိကြလိမ့်မည်ဖြစ်သည်။ သို့သော် ထိုခရီးစဉ်၏ ထူးခြားအရေးပါမှုကို မြန်မာနိုင်ငံရှိ မည်သူကမျှ သံသယရှိနိုင်မည် မဟုတ်ပါ။ ကျနော်တို့၏ မြောက်ဘက်မှ မဟာအိမ်နီးချင်းသည် လျစ်လျူရှုရန် အတွက် ချမ်းသာလွန်း အလွန်အင်အားကြီးမားလွန်းပါသည်။\nXi Jinping ၏အလည်အပတ် ခရီးစဉ်က အခွင့်အလမ်းနှင့် အန္တရာယ် ၂ မျိုးလုံး ရှိနေတာကတော့ အမှန်ပင်။ မြန်မာနိုင်ငံ က အခွင့်အလမ်း မှန်သမျှကို အကျိုးရှိရှိအသုံးချနိုင်ရေးကို သေချာအောင် ပြုလုပ်ရင်း အန္တရာယ်များနှင့် စိန်ခေါ်မှုများကို ရှောင်ရှားရ ပါလိမ့် မည်။ တနည်းဆိုရသော် ကျနော်တို့ လက်တွေ့ကျရမည်။ ကျနော်တို့ သတိထားဂရု စိုက်ကြရမည်။ \nဇန်နဝါရီလ ၁၆ ရက်နေ့က အစိုးရပိုင် သတင်းစာများတွင် ဖော်ပြခဲ့သည့် (သူကိုယ်တိုင်ရေးသားသော) တရုတ်–မြန်မာ ချစ်ကြည်ရေး ဆောင်းပါးတွင် တရုတ်သမ္မတ Xi Jinping  က တရုတ်နိုင်ငံအနေဖြင့် ၂ နိုင်ငံ ချစ်ကြည်ရေးတွင် စာမျက်နှာသစ် ရေးသားလိုကြောင်း ပြောကြားခဲ့သည်။\nတရုတ်နိုင်ငံမှ မြန်မာအပေါ်ထားသော ပထဝီနိုင်ငံရေးဆိုင်ရာ၊ စီးပွားရေးနှင့် မဟာဗျူဟာအကျိုးစီးပွားများမှာ လက်ရှိ အချိန်တွင် ဆွေးနွေးငြင်းခုံမှုများစွာ၏ အဓိကအကြောင်းအရာများဖြစ်နေသည်။ မြန်မာနိုင်ငံ က တရုတ်နိုင်ငံ၏ စက်ကွင်း အတွင်းသို့ ပြန်လည်ရွေ့လျားနေပြီ သို့မဟုတ် မြန်မာနိုင်ငံက ၎င်း၏ ဘက်မလိုက်မှုနှင့် အမှီအခိုကင်းမှုကို ထိန်းသိမ်း ထားရန် ခက်ခဲစွာ ရင်ဆိုင်နေရသည်ဟုပင် ဝေဖန်သူများက ပြောနေကြသည်။\nသေချာသည့်အချက်တခုမှာ စစ်ဗိုလ်ချုပ်ကြီးများပင် ပါဝင်သော မြန်မာပြည်သူ ပြည်သားအများစုတွင် တရုတ်နိုင်ငံ အပေါ်စိုးရိမ် ကြောက်ရွံ့မှုကိုက နက်ရှိုင်းလာနေသည်။ အမှန်တကယ်အားဖြင့်လည်း ၎င်းကို  တရုတ်ကြောက်ရောဂါ (Sino phobia) တမျိုးအဖြစ် ဖော်ပြပါက ချဲ့ကားပြောဆိုခြင်း ဖြစ်လိမ့်မည် မဟုတ်ပါ။ \nအတိတ်ကာလတွင် မြန်မာနိုင်ငံရှိ ဖိနှိပ်ခံ ပြည်သူအများစုက သူတို့၏တိုင်းပြည်ကို သံလက်သီးဖြင့်အုပ်ချုပ်သော ရက် စက်ကြမ်းကြုတ်သည့် စစ်အစိုးရကိုတရုတ်က ထောက်ခံမှုပေးခဲ့ခြင်းကို မနှစ်မျို့ခြင်းများ ခံစားခဲ့ကြရသည်။  သို့သော် လည်း ယနေ့ အချိန်တွင် မြန်မာနိုင်ငံ၏ စီးပွားရေးအသိုင်းအဝိုင်းက တရုတ်ရင်းနှီးမြှုပ်နှံမှုများ ပိုမို၍ပင် များပြားလာခြင်းကို မြင်တွေ့ရသည့်အတွက် အလွန် ဝမ်းသာမိပါလိမ့်မည်။ တဖက်တွင်မူ မြန်မာနိုင်ငံမှ တက်ကြွလှုပ်ရှားသူအသိုင်းအဝိုင်းက တိုင်းပြည်အတွင်းမှ အငြင်းပွားဖွယ်ရာ စီမံကိန်းများကို တကြိမ်တည်းနှင့် အပြီးရပ်ဆိုင်းလိုက်ရန် တောင်းဆိုခဲ့ကြသည်။ ထို့ကြောင့် Xi Jinping က  အခန်းကဏ္ဍသစ်ကို ရေးသားနေစဉ်တွင် တရုတ်နိုင်ငံက မည်သည့်အသံများကို နားထောင်မည်နည်း။။\nမည်သို့ပင်ဖြစ်စေ ရှင်းနေသည့် အချက်မှာ တရုတ်နှင့် မြန်မာတို့၏ ကံကြမ္မာများက ခွဲခြား၍ မရပါ။\nတရုတ်အာဏာပိုင်များက မြန်မာနှင့်တရုတ်သည် ကွာရှင်းပြတ်စဲရန် မဖြစ်နိုင်ကြောင်း နောက်ပြောင်ပြောဆို ကြသည်။ သို့မဟုတ် အမှန်တကယ်တွင် ၎င်းတို့က မွေးချင်း ၂ ဦး သို့မဟုတ် “ဆွေမျိုးပေါက်ဖော်” များနှင့် ပို၍ တူကြသည်။ \nအရှေ့တောင်အာရှတွင် မြန်မာနိုင်ငံ၏ မဟာဗျူဟာအရ အရေးပါ သောအနေအထားအရ တရုတ် အစိုးရ အနေဖြင့် မြန်မာနိုင်ငံကို လျစ်လျူရှုရန်မတတ်နိုင်ပါ။ မြန်မာနိုင်ငံနှင့် ချစ်ကြည်ရင်းနှီးမှုကို ပိုမိုခိုင်မာအောင် ဆောင်ရွက်ရမည်  ဖြစ်သည်။ ယခုနှစ်အတွင်းတွင် သံတမန်ဆက်ဆံရေး ထူထောင်မှု နှစ် ၇၀ ပြည့် အခမ်း အနားကို ကျင်းပခဲ့သော အိမ်နီးချင်းများ အနေဖြင့် တရုတ် အစိုးရက ပိုမိုနီးကပ်သော ဆက်ဆံရေးကို မြှင့်တင်ရန် စိတ်အားထက်သန်နေသည်။\nXi Jinping ၏ အလည်အပတ်ခရီးတိုက ထိရောက်မှုသဘောထက်စာလျှင်  သင်္ကေတသဘော ပို၍ဆောင်လိမ့် မည်ဟု တာဝန်ရှိသူများက ပြောကြသည်။ အငြင်းပွားဖွယ်ဖြစ်သော မြစ်ဆုံစီမံကိန်း အပါအဝင် မည်သည့် အရေးကိစ္စကမှ တရုတ် – မြန်မာ ဆက်ဆံရေးတွင် ဓားစာခံအဖြစ်ထားခြင်း ခံရလိမ့်မည်မဟုတ်ဟု တရုတ်ဘက်က အခိုင်အမာပြောဆိုခဲ့ကြသည်။ \nဒေါ်အောင်ဆန်းစုကြည်အတွက် ကျောထောက် နောက်ခံ\nယခု အချိန်တွင် မြန်မာနိုင်ငံ၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်အား သူမ အတိုက်အခံခေါင်းဆောင် အဖြစ်ရှိနေခဲ့သော ၂၀၁၅ ခုနှစ်တွင် တရုတ် နိုင်ငံက ဖိတ်ဖေါ်ခဲ့သည်။ ဒေါ်အောင်ဆန်းစုကြည်၏ပါတီက အပြတ် အသတ်အနိုင်ရခဲ့သည် ရွေးကောက်ပွဲ မတိုင်မီ လများအတွင်းတွင် Xi Jinping က သူ့ကို လက်ခံတွေ့ဆုံခဲ့သည်။ \nမြန်မြန်ဆန်ဆန်ပြောင်းလဲနေသော မြန်မာနိုင်ငံ၏ နိုင်ငံရေးအခင်းအကျင်းတွင် မိမိ၏ နေရာ ခိုင်မာရေးအတွက် တွက်ချက် ထားသည့် တရုတ်အစိုးရ၏ လုပ်ရပ်တခု အဖြစ်၎င်းလုပ်ရပ်ကို မြင်ခဲ့ကြသည်။ ယခုအခါတွင် တရုတ်နိုင်ငံ က ဒေါ်အောင်ဆန်းစုကြည် အစိုးရကို ခိုင်ခိုင်မာမာ  ကျောထောက်နောက်ခံပေးထားပြီး နိုဝင်ဘာလတွင်  ကျင်းပရန်  ရှိနေသော ရွေးကောက်ပွဲတွင် ၎င်းတို့ အနိုင်ရရှိသည်ကို မြင်တွေ့ရရန် ဆန္ဒရှိနေသည်။ ဒေါ်အောင်ဆန်းစုကြည်က ကတိ တည်သည်၊ သူဒုတိယ သက်တမ်း အနိုင်ရရှိခဲ့လျှင် မြန်မာနိုင်ငံ အကျိုးရှိလိမ့်မည်ဟု တရုတ် အစိုးရက  ယုံကြည်ထားသည်။ \nXi Jinping က မြန်မာနိုင်ငံနှင့် စိမ်းသူတဦး မဟုတ်ပါ။ ဒေါ်အောင်ဆန်းစုကြည် နေအိမ် အကျယ်ချုပ် ကျခံနေရဆဲဖြစ် သည့် ၂၀၀၉ ခုနှစ်တွင် ဒုတိယသမ္မတ အနေဖြင့် လာရောက်ခဲ့ဖူးသည်။ \nအာဏာရလာသည့် အချိန်မှစ၍ ဒေါ်အောင်ဆန်းစုကြည်က နိုင်ငံတော်အတိုင်ပင်ခံပုဂ္ဂိုလ်အဖြစ် တရုတ်နိုင်ငံသို့ အကြိမ်ကြိမ် သွားရောက်ခဲ့ပြီး ကော်ဇောနီခင်း၍ ကြိုဆိုခြင်း ခံခဲ့ရသည်။ ဘေဂျင်း၏အမြင်တွင် ဒေါ်အောင်ဆန်းစုကြည်က  မြန်မာနိုင်ငံတွင် လူကြိုက်များနေဆဲဖြစ်ပြီး ယုံကြည်အားထား၍ ရနိုင်သည်။ သဘောတူညီချက်များ ပြုလုပ်ရန် အခွင့်အာဏာ ရှိနေသည်။\nဆိုးရွားသော ပုံရိပ် \nသို့သော်လည်း တရုတ်နိုင်ငံ အနေဖြင့် ခက်ခဲစွာ လုပ်ဆောင်ရမည့် ကိစ္စကတော့ သူ၏ပုံရိပ် ဖြစ်သည်။ မြန်မာနိုင်ငံမှ ၎င်းတို့၏ ပုံရိပ်ကို ပြန်လည် ပြုပြင်ရန်လိုအပ်နေသည်။ ဂျပန်နှင့်မတူသည်မှာ မြန်မာပြည်နိုင်ငံသားများ၏ စိတ်နှလုံးသားကို ဆွဲဆောင် နိုင်ရန် soft power ကို တရုတ်နိုင်ငံက အားကိုးအားထားပြု၍ မရနိုင်ပါ။ \nမြန်မာနိုင်ငံတွင် ကျနော်တို့၏ ဧရာမအိမ်နီးချင်းနှင့် ပတ်သက်၍  ပြောဆိုမှုများတွင် ရည်မှန်းချက် ကြီးမားသော သူတဦး၏ လောဘကြီးသော လှုပ်ရှားမှုများ အဖြစ် ယူဆခြင်းခံရသည့် ခေတ်သစ် ပိုးလမ်းမ (BRI) စီမံကိန်းများ၊ အောင်မြင်နေသော စူပါ ပါဝါ ဖြစ်သလို အရင်းအမြစ်များကို ခေါင်းပုံဖြတ်ခြင်း၊ တရုတ် – မြန်မာနယ်စပ် အခြေစိုက် တိုင်းရင်းသား လက်နက်ကိုင် အဖွဲ့များအပေါ် တရုတ် အစိုးရ၏ ထောက်ပံ့ကူညီမှုနှင့် အတိတ်ကာလက နယ်စပ်တလျှောက်တွင် တိုက်ခိုက်ခဲ့သည့် တဆင့်ခံ လက်နက်ကိုင်တိုက်ပွဲများ အစရှိသည်တို့တွင်သာ ပတ်ချာလည်နေလေ့ရှိတတ်သည်။ \nသူ၏ အတွေးအမြင်ဆောင်းပါးတွင် Xi Jinping က တရုတ် – မြန်မာစီးပွါးရေးစြင်္ကံ၊ တရုတ် – မြန်မာ နယ်စပ်စီးပွားရေး ပူးပေါင်းဆောင်ရွက်မှုဇုန်၊ ကျောက်ဖြူ အထူးစီးပွားရေးဇုန်နှင့် ရန်ကုန်မြို့သစ် စီမံကိန်းများ အပါအဝင် အဓိကစီမံကိန်း အများအပြားက အကျိုးရှိစေလိမ့်မည် ဖြစ်ကြောင်း ဖော်ပြခဲ့သည်။ \nတရုတ်နိုင်ငံက ရန်ကုန်မြို့သစ် စီမံကိန်း ဆက်လက်လုပ်ဆောင်သည်ကို မြင်တွေ့ရရန် စိတ်အားထက်သန်နေသည်။ သို့သော်လည်း မြန်မာဘက်က တွန့်ဆုတ်နေဆဲဖြစ်သည် ဆိုသော ကောလာဟလများ ထွက်ပေါ်နေသည်။ မည်သို့ပင် ဖြစ်စေ စစ်တမ်း တခု ကောက်ယူရန် ၂ ဘက်လုံးက သဘောတူထားကြပြီး တရားဝင်သဘောတူထားကြပြီး တရုတ် နိုင်ငံမှ အဆင့်မြင့် အဖွဲ့တဖွဲ့က နေပြည်တော်တွင် မြန်မာ တာဝန် ရှိသူများနှင့် တွေ့ဆုံ သည့် အချိန်တွင် အချို့သော မဟာ စီမံကိန်းများ ဆက်လက်ဆောင်ရွက်ရေးကို တွန်းအားပေးခဲ့သည်။ ယခုအချိန်အထိ ထိုစီမံကိန်းကြီးများသည် ပွင့်လင်းမြင်သာမှုနှင့် အများပြည်သူနှင့် ဆိုင်သော သတင်းအချက်အလက်များထုတ်ပြန်ပေးမှု အားနည်းနေ ဆဲဖြစ်ပြီး လက်တွေ့အောက်ခြေတွင် မေးခွန်းများ၊ ခုခံမှုများနှင့် ရင်ဆိုင်နေရသည်။\nစစ်ရေးမျက်နှာစာတွင် မြန်မာစစ်ဗိုလ်ချုပ်များက တိုင်းရင်းသား လက်နက်ကိုင်များ အပေါ် တရုတ်နိုင်ငံ၏ သြဇာလွှမ်းမိုးမှု ကို သတိထားနေကြသည်။ မြောက်ပိုင်းနယ်စပ်တလျှောက်ရှိ လက်နက်ကိုင် အဖွဲ့များ အတွက် လက်နက် ရောင်းချမှု ပုံစံမျိုး ဖြင့် တရုတ်နိုင်၏ ထောက်ပံ့မှုနှင့် ပတ်သက်၍ စိုးရိမ်ကြောင်း မကြာသေးမီက ထုတ်ဖော်ပြောကြားခဲ့ကြသည်။ တိုင်းရင်းသား လက်နက်ကိုင် အဖွဲ့များက တရုတ်၏အိတ်ကပ်ထဲတွင် ရှိနေသည်။\nဇန်နဝါရီလ ၁၆ ရက်နေ့တွင် သူတို့ ထုတ်ပြန်ခဲ့သော Xi Jinping ၏ ခရီးစဉ်ကိုကြိုဆိုသည့် မြောက်မြားစွာသော ထုတ်ပြန်ချက်များတွင် သက်သေ အထောက် အထားများကိုတွေ့နိုင်ပါသည်။ ထို့ပြင် အရပ်သားအစိုးရအပေါ် တရုတ်နိုင်ငံ၏ နွေးထွေးမှုက မြန်မာ စစ်ခေါင်းဆောင်များ အတွက် စိတ်မသက်သာစရာတခု ဖြစ်ပြီး ၎င်းက ပြည်တွင်း နိုင်ငံရေးတွင် အရွေ့ အသစ်တခုကို ဖန်တီးပေးနေသည်ဟု သုံးသပ်ရမည်။ ကျနော်တို့ သိသလော က်ဆိုလျှင် ယနေ့ မြန်မာနိုင်ငံကို အင်အားစု ၂ ခုက ပူးတွဲ အုပ်ချုပ်နေသည်။ အရပ်သားအစိုးရတခု နှင့် တပ်မတော်ဖြစ်သည်။ \nတရုတ်အစိုးရ အနေဖြင့် မြန်မာနိုင်ငံမှ ၎င်း၏ အခြေခံအဆောက်အဦး စီမံကိန်းများကြောင့် တရုတ်နိုင်ငံ အပေါ် ပြင်းထန် သော မကျေနပ်မှုများ ဆက်လက်ကြီးထွားလာမည်ဖြစ်ကြောင်းနှင့် တရုတ်နိုင်ငံ၏ အထောက်အပံ့ ရရှိနေသော တိုင်းရင်း သား လက်နက်ကိုင်များ အပေါ်မကျေနပ်မှုများ ကို တားဆီးရပ်တန့်၍ မရနိုင်ကြောင်း သိထားသင့်ပါသည်။ \nသို့သော်လည်း အနောက်နိုင်ငံများမှ နိုင်ငံတကာ ပြစ်တင်ရှုတ်ချမှုနှင့် အရေးယူဒဏ်ခတ်မှုများ ခံနေရချိန်တွင် အလွန် လိုအပ်နေသော ကျောထောက်နောက်ခံနှင့် ထောက်ခံမှု ပေးခဲ့ခြင်းအတွက် တရုတ်နိုင်ငံကို မြန်မာနိုင်ငံက အသိအ မှတ်ပြုခဲ့ပါသည်။ နေပြည်တော်က ထိုထောက်ခံမှုအတွက် တရုတ်ကို ကျေးဇူးတင်ကြောင်း ပြောခဲ့ပြီး ဖြစ်သည်။ အကျပ်အတည်းအချိန် တခုတွင် တရုတ်နိုင်ငံက မြန်မာနိုင်ငံကို အပြစ်မတင်ဘဲ ကျောထောက်နောက်ခံပေးသည့် အတွက် တိုင်းပြည်မှလူအများစုကလည်း အသိအမှတ်ပြုခဲ့ကြသည်။ \nသို့သော် ကျနော်တို့ နှင့် တရုတ်အကြား မည်သည့်တန်ဖိုးများကို မျှဝေခံစားပါသလဲ။ ဤသည်မှာလည်း မြန်မာနိုင်ငံသား များ ကြားတွင် ကာလကြာရှည်စွာ တည်ရှိနေသော မေးခွန်းတခုဖြစ်ပါသည်။\nခပ်ထန်ထန်မေးရမည့် မေးခွန်းတခုမှာအောက်ပါအတိုင်းဖြစ်သည်။ တရုတ်သည် အားကိုးနိုင်သော ယုံကြည်စိတ်ချရသော အိမ်နီးချင်းဖြစ်ပါလား။ ၂ နိုင်ငံ သံတမန်ဆက်ဆံရေးထူထောင်မှု ၇၀ မြောက် အခမ်းအနားကို ကျင်းပရန် ပြင်ဆင်နေချိန်တွင် မြန်မာပြည်သူများက ထိုမေးခွန်းကို ဆက်လက်၍မေးနေကြဆဲဖြစ်သည်။\nမိတ်ဆွေသစ်များ \nတရုတ်နိုင်ငံအနေဖြင့် ပြီးခဲ့သည့် ဆယ်စုနှစ်အတွင်း မြန်မာနိုင်ငံက အသစ်ရှာဖွေတွေ့ရှိခဲ့သော မိတ်ဆွေများနှင့် ယှဉ်တွဲ တည်ရှိရခြင်း အပေါ်တွင် ကျေနပ်ရောင့်ရဲနိုင်မည်လော။\nမြန်မာနိုင်ငံသည် တရုတ်နိုင်ငံ တချိန်က သိခဲ့သော အထီးကျန် နိုင်ငံမဟုတ်တော့ပါ။ မြန်မာနိုင်ငံက ဒီမိုကရေစီ အသွင် ကူးပြောင်းမှုကို အကောင်အထည်ဖော်နေပြီး တံခါးများလည်း ဖွင့်လှစ်ခဲ့ပြီး ဖြစ်သည်။ တရုတ်သည် မြန်မာနိုင်ငံ၏ တဦး တည်းသော မိတ်ဆွေမဟုတ်တော့ပါ၊ ဂျပန်၊ တောင်ကိုရီးယား၊ အိန္ဒိယနှင့် မြန်မာနိုင်ငံမှ ကဏ္ဍ အများအပြား တွင် ရင်းနှီး မြှုပ်နှံရန် စိတ်ဝင်စားကြောင်း ထုတ်ဖော်ပြောဆိုခဲ့ပြီး ဖြစ်သည့် ထိုင်ဝမ်ကဲ့သို့သော အာရှစီးပွားရေး အင်အားကြီးနိုင်ငံများ နှင့် နီးကပ်သောဆက်ဆံရေးများ ထူထောင်ခဲ့ပြီးဖြစ်သည်။ ထိုင်ဝမ်မှလွဲ၍ ထိုနိုင်ငံအားလုံးမှ ခေါင်းဆောင်များ မြန်မာ နိုင်ငံသို့ လာရောက်ခဲ့ကြပြီး ဖြစ်သည်။ စင်ကာပူက လည်း မြန်မာနိုင်ငံတွင် အကြီးဆုံးရင်းနှီးမြှုပ်နှံသူများထဲမှ တဦး ဖြစ်သည်။\nအမေရိကန်နှင့်လည်း အလားတူ ဆက်ဆံရေးများ ထူထောင်ခဲ့သည်။ အမေရိကန်သမ္မတ Barack Obama က မြန်မာနိုင်ငံသို့ နှစ်ကြိမ်လာရောက်ခဲ့ပြီး လက်ရှိသမ္မတ Donald Trump ကလည်း မတ်လတွင် အမေရိကန်၌ ကျင်းပမည့် အာဆီယံ – အမေရိကန် ထိပ်သီးအစည်း အဝေးသို့ တက်ရောက်ရန် ဒေါ်အောင်ဆန်းစုကြည်ကို ဖိတ်ကြားခဲ့သည်။\n၂၀၁၉ ခုနှစ် အောက်တိုဘာလတွင် အမေရိကန် နိုင်ငံခြားရေး ဝန်ကြီးဌာနမှ အရှေ့အာရှနှင့် ပစိဖိတ်ရေးရာ လက်ထောက် ဝန်ကြီး David Stilwell နှင့် ဒေါ်အောင်ဆန်းစုကြည် တို့ တွေ့ဆုံခဲ့ကြရာတွင် ရလဒ်ကောင်းများ ထွက်ပေါ်ခဲ့သည်။ ၄ ရက် ကြာမြင့်ခဲ့သည့် David Stilwell  ၏ ခရီးစဉ် အတွင်းတွင် အမေရိကန် နိုင်ငံက မြန်မာနိုင်ငံ၏ ဒီမိုကရေစီအသွင်ကူး ပြောင်း ရေး နှင့် စီးပွားရေး အသွင်ကူးပြောင်းမှု အတွက် ၎င်းတို့၏ ကာလရှည် ကတိကဝတ် ကိုထပ်မံအတည်ပြုသည်။ မြန်မာနိုင်ငံ ကို “မိတ်ဖက်နှင့် မိတ်ဆွေ” တဦး အဖြစ် ရည်ညွှန်းခဲ့သည်။\nအမေရိကန်နိုင်ငံခြားရေး ဝန်ကြီး Mike Pompeo က မြန်မာနိုင်ငံ၏ လွတ်လပ်ရေးနေ့အထိမ်းအမှတ်အဖြစ် ဇန်နဝါရီ ၄ ရက်က ပေးပို့ခဲ့သည့် သဝဏ်လွှာတွင် “အမေရိကန် ပြည်ထောင်စုသည် ကျွန်ုပ်တို့ ဆယ်စုနှစ်များစွာ ပြုလုပ်ခဲ့ပြီး ဖြစ် သည့်အတိုင်း မြန်မာနိုင်ငံ၏ ဒီမိုကရေစီအသွင်ကူးပြောင်းရေး၊ အမျိုးသားပြန်လည်ရင်ကြားစေ့ရေးနှင့် စီးပွားရေးအသွင် ကူးပြောင်းမှုကို အားပေးသည့်အနေဖြင့် မြန်မာပြည်သူများနှင့် လက်တွဲပူးပေါင်းရန် ဆက်လက် ကတိပြုထားဆဲဖြစ်သည်” ဟုပြောကြားခဲ့သည်။ \n “လူအားလုံး၏ဂုဏ်သိက္ခာနှင့်အခွင့်အရေးများကိုလေးစား၍ ငြိမ်းချမ်းသော၊ ဒီမိုကရေစီ နည်းလမ်းတကျဖြစ်သော အောင် မြင် ကြွယ်ဝသောမြန်မာနိုင်ငံ ဖြစ်စေရေးအတွက် ကျွနု်ပ်တို့က သင်တို့အစိုးရ၊ အရပ်ဘက်အဖွဲ့အစည်းများ၊ လူငယ်များ နှင့်အတူ ဆက်လက်လုပ်ဆောင်သွားမည်” ဟုလည်း ထပ်ပြောသည်။ \nပထဝီနိုင်ငံရေး ယှဉ်ပြိုင်မှုတွင် မြန်မာနိုင်ငံက ကစားကွင်း တခုဖြစ်သည်ဟု  လေ့လာဆန်းစစ်သူများ က  ထောက်ပြ ကြသည်။ ဤပထဝီနိုင်ငံရေး ယှဉ်ပြိုင်မှုက မြန်မာနိုင်ငံ၏ အမျိုးသား အကျိုးစီးပွားကို ပေးနိုင်ပါသည်။ သို့ သော်လည်း မြန်မာ နိုင်ငံအနေဖြင့်  သတိပြု၍ လျှောက်လှမ်းရလိမ့်မည်။ ပါဝင်ပတ်သက် နေသည့် ပလေယာ အမျိုးမျိုး ကြားတွင် လုံခြုံအောင် ကစားရလိမ့်မည် ဖြစ်သည်။ \nအင်အားနည်းသော၊ မတည်ငြိမ်သော မြန်မာ\nမကြာသေးမီနှစ်များအတွင်း အများသိရှိထားပြီး ဖြစ်သည့်အတိုင်း အနောက်နိုင်ငံများကို ဖက်တွယ်ရန် မြန်မာနိုင်ငံ၏ သိ သိသာသာပြောင်းလဲမှုက တရုတ်နယ်စပ်တလျှောက်တွင် ပဋိပက္ခများ ပိုမိုဖြစ်ပွားစေခဲ့ပြီး တရုတ် အစိုးရကို အလွန် ဒေါသ ထွက်စေခဲ့သည်။ မြန်မာအစိုးရနှင့် အပစ်အခတ်ရပ်စဲရေး သဘောတူညီချက် လက်မှတ်ထိုးရေးအတွက် နယ်စပ် တ လျှောက်မှ တိုင်းရင်းသားလက်နက်ကိုင်များ မထိုးဖို့အတွက် တရုတ်နိုင်ငံက ပြောခဲ့သည်ဟု သံသယဖြစ်စေခဲ့သည်။ \nမြန်မာနိုင်ငံအတွက် ငြိမ်းချမ်းရေးကို ဆောင်ကြဉ်းပေးမည်ဟု တရုတ်နိုင်ငံက ကတိပြုထားသော်လည်း အနာဂါတ်၌ နယ်စပ် တလျှောက်တွင် ပိုမို အင်အားကြီးမားသော တိုင်းရင်းသားလက်နက်ကိုင်တပ်ဖွဲ့များနှင့် ပဋိပက္ခများ ပိုမို များပြား လာမည် ဟုသာ ကျနော်တို့ မျှော်လင့်နိုင်ပါသည်။ အဆိုပါအခြေအနေများကြောင့် တရုတ်သည်ယုံကြည်စိတ်ချရသော၊ အားကိုး အားထားပြုနိုင်သော မိတ်ဆွေ တဦးအဖြစ် ကျနော်တို့ လက်ခံလာအောင်မလုပ်နိုင်ခဲ့ပါ။ \nအင်အားနည်းသော မတည်ငြိမ်သော မြန်မာနိုင်ငံက ဂုဏ်ယူဝံ့ကြွားစွာ၊ ကိုယ့်ကိုယ်ကို ယုံကြည်စိတ်ချစွာ ရပ်တည်၍ ရနိုင်လိမ့်မည် မဟုတ်ပါ။ ပရမ်းပတာ အဖြစ်များ၊ ပဋိပက္ခနှင့် မငြိမ်မသက်မှုများကိုသာ တွေ့ကြုံရလိမ့်မည် ဖြစ်သည်။ အဆိုးဘက်က ကြည့်မည်ဆိုလျှင် တိုင်းပြည်အပေါ် ထိန်းချုပ်မှုနှင့်လွှမ်းမိုးနိုင်မှုကို ဆက်လက်ထိန်းသိမ်းထားနိုင်ရန် တရုတ်နိုင်ငံ က အားနည်းသော၊ မတည်ငြိမ်သော မြန်မာနိုင်ငံကို မြင်တွေ့လိုသော ဆန္ဒရှိသည်ဟု မှတ်ချက်ချရမည် ဖြစ်သည်။\nသို့သော်လည်း ခိုင်မာပြီး တည်ငြိမ်သော အမှီအခိုကင်းလွတ်လပ်သော မြန်မာနိုင်ငံက သာလျှင် ဒေသတွင်း၌ ပါဝင် နိုင်လိမ့်မည်ဖြစ်သည်။ အားလုံးအတွက် အပြန်အလှန် အကျိုးဖြစ်ထွန်းမည့် အခြေအနေတခုလည်း ဖြစ်ပါသည်။ \nထို့ကြောင့် မေးစရာရှိလာသည်မှာ တရုတ်က မြန်မာကို မည်သို့သော နိုင်ငံမျိုး ဖြစ်စေချင်စေချင်ပါ သနည်း။ Xi Jinping ၏  ခရီးစဉ်၏ အရေးပါမှုက ထိုမေးခွန်းအတွက် သူ၏ အဖြေပေါ်တွင် မူတည်၍ နေပါသည်။ \nဧရာဝတီ အင်္ဂလိပ်ပိုင်းတွင် ဖော်ပြခဲ့သော An Unstable, Weak Myanmar: China’s Strategic Goal? ကို ဘာသာပြန်၍ ဖော်ပြခြင်း ဖြစ်သည်။\nYou may also like these stories:\nတရုတ် သမ္မတ ခရီးစဉ်တွင် နားလည်မှု စာချွန်လွှာ ၃၃ ချက် လက်မှတ်ရေးထိုး\nတရုတ်သမ္မတ နေပြည်တော်ကို လာတဲ့အခါ"
    },
    {
        "url": "https://burma.irrawaddy.com/news/2020/01/14/212859.html",
        "title": "တရုတ်သမ္မတခရီးစဉ်အတွင်း AA ကို နာမည်ပျက်အောင် လုပ်နေဟု ပြော",
        "body": "တရုတ်သမ္မတ ရှီကျင့်ဖျင်၏ မြန်မာနိုင်ငံသို့ လာမည့် ခရီးစဉ်ကာလအတွင်း တပ်မတော်က ရက္ခိုင်စစ်တပ် (AA) ကို နာမည်ပျက်အောင် လုပ်နေသည်ဟု AA ၏ သတင်းနှင့် ပြန်ကြားရေး တာဝန်ခံ ဦးခိုင်သုခက ဧရာဝတီကို ပြောသည်။\nဦးခိုင်သုခက “နည်းမျိုးစုံနဲ့ ကျနော်တို့ကို ပြည်သူလူထုနဲ့ နိုင်ငံတကာကြားမှာ ချောက်ချဖို့ အတွက် စွပ်စွဲနေတာ ရှိတယ်။ အခုက တရုတ်သမ္မတရဲ့ ခရီးစဉ်လည်း ရှိနေတယ် ဆိုတော့ ပိုပြီးတော့ အဲဒီ မတိုင်ခင်မှာ ဂွင်လေး ၁ ဂွင် ရမလား ဆိုပြီး ကြိုးပမ်းနေတာ အများကြီး ရှိပါတယ်”ဟု တပ်မတော်ကို စွပ်စွဲပြောဆိုသည်။\nတရုတ်ပြည်သူ့သမ္မတနိုင်ငံ၏ သမ္မတ ရှီကျင့်ဖျင်သည် ဇန်နဝါရီ ၁၇ ရက်နှင့် ၁၈ ရက်တို့တွင် မြန်မာနိုင်ငံသို့ လာရောက်မည် ဖြစ်ပြီး ခရီးစဉ်တွင် ရခိုင်ပြည်နယ်၊ ကျောက်ဖြူရေနက်စီမံကိန်း အပါအဝင် အခြားစီးပွားရေး ဆိုင်ရာ သဘောတူညီမှု နားလည်မှုစာချွန်လွှာ ၃ ခုကို လက်မှတ်ရေးထိုးမည် ဖြစ်သည်။\nသမ္မတ ရှီကျင့်ဖျင် မြန်မာနိုင်ငံသို့ မလာခင် AA ဘက်မှ တဖက်သတ် စစ်ရှိန်လျော့ချထားချိန်တွင် ဆက်တိုက် စွပ်စွဲခံနေရပြီး ပြည်သူလူထုနှင့် နိုင်ငံတကာ အမြင်တွင် AA က အရပ်သားများကို အကြမ်းဖက် သတ်ဖြတ်နေသူများ အဖြစ် ပုံဖော်နေကြသည်ဟုလည်း ဦးခိုင်သုခက ရှင်းပြသည်။\nAAအနေဖြင့် ပြည်သူလူထုနှင့် နိုင်ငံတကာမှ အကြမ်းဖက်နေသူများအဖြစ် အမြင်လွဲမှားမှု ဖြစ်မည်ကို မလိုလား ကြောင်း ဦးခိုင်သုခက ဆိုသည်။\nဇန်နဝါရီ ၁၀ ရက်က ပလက်ဝမြို့နယ်အတွင်း အရပ်သား ၃ ဦး ဖမ်းဆီး သတ်ဖြတ်ခံရသည့် ဖြစ်ရပ်၊ ချင်းအမျိုးသမီး ၁ ဦးကို အဓမ္မ ပြုကျင့်ရန် AAရဲဘော်က ကြံစည်သည်ဟူသည့် သတင်းများမှာ ပြည်သူလူထုနှင့် နိုင်ငံတကာတို့ AA အပေါ် အထင်အမြင်လွဲမှားအောင် တပ်မတော်က နိုင်ငံရေး ရည်ရွယ်ချက်ဖြင့် စွပ်စွဲနေခြင်း ဖြစ်သည်ဟုလည်း ၎င်းက ပြောသည်။\nပလက်ဝမြို့နယ်၊ ကျီလေရွာတွင် တပ်မတော် သတင်းပေး ၁ ဦးကို ဝင်ဖမ်းရာ ထွက်ပြေးသဖြင့် ရွာသားများကို ရိုက်နှက် မေးမြန်းခြင်းနှင့် ဖမ်းဆီးလိုသူ၏ သမီးကို ရိုက်နှက်မေးမြန်းခြင်းများ ပြုလုပ်ခဲ့သဖြင့် ရွာလူကြီးများကို ပြန်တောင်းပန်ပြီး ဖြစ်သည်ဟု AA က ဝန်ခံသော်လည်း လိင်ပိုင်းဆိုင်ရာ အကြမ်းဖက်ရန် ကြိုးစားခြင်း မရှိပါဟု ငြင်းဆိုထားသည်။\nချင်းအမျိုးသမီးကို အဓမ္မပြုကျင့်ရန် ကြိုးစားသည်ဟု သတင်းထုတ်ပြန်ခဲ့သည့် ခူမီးချင်းမျိုးနွယ်စုရေးရာ ပေါင်းစပ်ညှိနှိုင်းရေးကောင်စီ (KACC)ကိုလည်း မှားယွင်းကြောင်း ပြန်ထုတ်ပေးရန် AA က သတင်းထုတ်ပြန်ထားသည်။\nဇန်နဝါရီ ၁၁ ရက်ကလည်း မြောက်ဦးမြို့တွင်း ဈေးသွားသည့် ရဲကား ၂စီး မိုင်းထိသည့် ကိစ္စတွင်လည်း အစိုးရဘက်မှ AA ကို စွပ်စွဲသည်။\nAA က မြောက်ဦးမြို့နယ်အတွင်း သွားလာနေသည့် ရဲတပ်ဖွဲ့ပိုင် ကား ၂ စီးကို အဝေးထိန်းရီမုမိုင်းနဲ့ ဖောက်ခွဲ တိုက်ခိုက်ခဲ့သည်ဟုလည်း ဇန်နဝါရီ ၁၃ ရက်ထုတ် နိုင်ငံတော်ပိုင် မြန်မာ့အလင်း သတင်းစာတွင် ရေးသား ဖော်ပြထားသည်။\nမိုင်းခွဲ တိုက်ခိုက်ခံရသည့် ကား ၂ စီးတွင် မြောက်ဦး နယ်မြေခံရဲတပ်ဖွဲ့ချုပ်မှ မိသားစုဝင်များ ပါဝင်ပြီး ၎င်းတို့ မြောက်ဦး မြို့မဈေးသို့ ဈေးသွားဝယ်ပြီး အပြန်လမ်းတွင် တိုက်ခိုက်ခံရခြင်း ဖြစ်သည်ဟု မြန်မာ့အလင်း သတင်းစာတွင် ရေးသားဖော်ပြထားသည်။\nဦးခိုင်သုခက “ မြောက်ဦးမှာ ရဲကား မိုင်းခွဲခံရတာက ကျနော်တို့ဘက်ကလည်း စုံစမ်းတယ် ဘယ်သူ ခွဲတယ် ဆိုတာ။ ကျနော်တို့ ဘက်က လုပ်တာ လုံးဝ မဟုတ်ဘူး။ မြန်မာစစ်တပ်ဘက်က သူတို့ မြေပြင်ထောက်လှမ်းရေးတွေက ခွဲတာ ဖြစ်နိုင်တယ်” ဟု ပြောသည်။\nထို့ပြင် ဦးခိုင်သုခက AA အပါအဝင် မြောက်ပိုင်းမဟာမိတ် ၃ ဖွဲ့က စစ်ရှိန် လျော့ချသည့် အနေဖြင့် တဖက်သတ် အပစ်ရပ် ကြေငြာပြီးကတည်းက ရခိုင်ပြည်နယ်တွင်းတွင်လည်း တပ်မတော်ကို လိုက်လံ တိုက်ခိုက်ခြင်းများ မလုပ်ဆောင်ပါဟု ဆိုသည်။\nဇန်နဝါရီ ၁၀ ရက်က တရုတ်နှစ်သစ်ကူး အစီအစဉ်ဖြင့် ကချင်ပြည်နယ်၊ လိုင်ဇာမြို့သို့ တရုတ်နိုင်ငံ၏ အာရှရေးရာ အထူးသံတမန် မစ္စတာဆွန်ကော့ရှန် ရောက်လာစဉ်ကလည်း AA စစ်ဦးစီးချုပ် ဗိုလ်ချုပ် ထွန်းမြတ်နိုင်နှင့် တွေ့ဆုံပြီး AA ဘက်မှ ထိုးစစ်ဆင်မှုများ မလုပ်ရန်၊ ဒေသတည်ငြိမ် အေးချမ်းရေးကို တရုတ်က လိုလားပြီး နိုင်ငံရေးစားပွဲဝိုင်းတွင် ဆွေးနွေးကြရန် ပြောဆိုထားသည်။\nတပ်မတော်သတင်း မှန်ပြန်ကြားရေးအဖွဲ့မှ ဗိုလ်မှူးချုပ်ဇော်မင်းထွန်းကမူ AA အနေဖြင့် တပ်မတော် နှင့် စစ်ရေး ပဋိပက္ခ ဖြစ်ပွားသည့် နယ်မြေများတွင် အရပ်သားများကို သတ်ဖြတ်ခြင်း၊ တပ်မတော်အတွက် သတင်းပေးသူဟု ယူဆရပါက သတ်ဖြတ်ခြင်းအပြင် လူထု သွားလာသည့် လမ်းပန်း ဆက်သွယ်ရေးများကို ဖျက်ဆီးခြင်းများ လုပ်ဆောင်နေဆဲဖြစ်သည်ဟု ပြောသည်။\nပလက်ဝမြို့နယ်အတွင်း အရပ်သား ၃ ဦးကို ဖမ်းဆီး သတ်ဖြတ်သည့် လုပ်ရပ်မှာလည်း AA လက်ချက် ဖြစ်ပြီး ဝန်မခံဘဲ တပ်မတော်ကို မဟုတ်မမှန် ပြန်လည်စွပ်စွဲနေခြင်းသာ ဖြစ်သည်ဟု ဗိုလ်မှူးချုပ် ဇော်မင်းထွန်းက ဆိုသည်။\nတရုတ်သမ္မတခရီးစဉ်တွင် ရခိုင်ပြည်နယ်၊ ကျောက်ဖြူ စီမံကိန်းနှင့် ပတ်သက်၍ နားလည်မှုစာချွန်လွှာ ချုပ်ဆိုရန် ပါရှိသဖြင့် စီမံကိန်းကြောင့် တိုက်ပွဲအရှိန်များ လျော့ကျလာနိုင်ခြင်း ရှိ၊ မရှိ သုံးသပ်ချက် မေးရာ ဗိုလ်မှူးချုပ် ဇော်မင်း ထွန်းက “ဒါက ကျနော်တို့ မသုံးသပ်ချင်ပါဘူး။ သူတို့ ဘယ်ကနေ ပေါက်ဖွားလာပြီး ဘယ်လို လုပ်တယ် ဆိုတာ အရင်းခံဇစ်မြစ်ကို ကြည့်ရင် ဖြစ်လာနိုင်ချေတော့ တွေ့ရပါတယ်။ စီမံကိန်းနဲ့ ပတ်သက်ပြီးတော့ အဲဒီ စီမံကိန်းရှိတဲ့ နေရာတွေမှာ တိုက်ပွဲဖြစ်လား၊ မဖြစ်လားပဲ ကြည့်လိုက်ပါ။ အဲဒါဆိုရင် သိသာပါတယ်”ဟုလည်း ပြောသည်။\nတိုင်းရင်းသားအရေး လေ့လာသုံးသပ်သူ ဦးမောင်မောင်စိုးက AA အပါအဝင် တရုတ်နယ်စပ်တကြောတွင် အခြေစိုက်ထားသည့် တိုင်းရင်းသားလက်နက်ကိုင် တပ်ဖွဲ့များမှာ တရုတ်နိုင်ငံနှင့် ဆက်ဆံရေးမပျက်အောင် အထူး သတိထားနေကြသူများ ဖြစ်သည်ဟု သုံးသပ်သည်။\nသို့သော် ရခိုင်ပြည်နယ်တွင်း နှစ်ဖက်တပ်များ စစ်ရေးပဋိပက္ခ တင်းမာနေသည့် နယ်မြေတွင် တဖက်သတ် စစ်ရှိန် လျော့ချသည့်ဟူသည့် အချက်မှာ စစ်ရေးအရ ဖြစ်နိုင်ချေ မရှိပါဟုလည်း ဦးမောင်မောင်စိုးက ဆိုသည်။\nတပ်မတော်နှင့် AAသည် အပစ်ရပ်စာချုပ်တခု ချုပ်ဆိုနိုင်ရန် ဆွေးနွေးနေဆဲ ဖြစ်ပြီး နှစ်ဖက် တပ်နေရာ ချထားရေး အတွက် ဆွေးနွေးမှုများတွင်လည်း ပြေလည်ခြင်း မရှိသေးပါ။\nဦးမောင်မောင်စိုးက “စစ်ရှိန်ကတော့ မြောက်ပိုင်းမှာပဲ လျော့တယ် ထင်တယ်။ မြောက်ပိုင်းမှာတော့ အပစ်အခတ် ရပ်စဲရေး တဖက်သတ်ကြေငြာပြီး လျော့ချနိုင်ပေမယ့် ရခိုင်မှာတော့ လျော့ချတာ မတွေ့ရပါဘူး။ နေ့တိုင်း တိုက်ပွဲတွေ ဖြစ်နေတာပဲ” ဟု ပြောသည်။\n၂၀၁၈ ခုနှစ်၊ နိုဝင်ဘာလကုန်ပိုင်းတွင် အရှိန်မြှင့်လာခဲ့သည့် ရခိုင်ပြည်နယ် မြောက်ပ်ိုင်း တိုက်ပွဲများမှာ ယနေ့ထိ ရပ်ဆိုင်းခြင်း မရှိဘဲ တပ်မတော်နှင့် AA ကြား တိုက်ခိုက်နေဆဲဖြစ်သည်။\n၂၀၁၉ ခုနှစ်၊ ဒီဇင်ဘာတွင် ပလက်ဝမြို့နယ် တကြောနှင့် ရခိုင်ပြည်နယ် မြောက်ပိုင်းအတွင်းရှိ မြို့နယ်များတွင် AA က ခြေကုပ်ယူနိုင်ပြီ ဖြစ်သဖြင့် ရခိုင်ပြည်နယ်တွင်း စီးပွားရေးလုပ်ကိုင်သူများ အခွန်ငွေကြေး ပေးဆောင်ပြီး AA၏ အာဏာသက်ရောက်မှုကို လက်ခံရမည်ဟု AA စစ်ဦးစီးချုပ် ဗိုလ်ချုပ် ထွန်းမြတ်နိုင်က ဧရာဝတီကို ပြောဆိုထားသည်။\nဗိုလ်ချုပ်ထွန်းမြတ်နိုင်က ပလက်ဝမြို့နယ်အတွင်း လုပ်ဆောင်နေသည့် အိန္ဒိယနိုင်ငံ၏ ကုလားတန်စီမံကိန်းများနှင့် ကုမ္ဗဏီများလည်း ၎င်းတို့ တည်ရှိမှုကို အသိအမှတ်မပြုသဖြင့် တိုက်ခိုက်ရခြင်း ဖြစ်ပြီး ၎င်းတို့ကို အခွန်ပေးရမည်ဟု ပြောဆိုထားသည်။\nရခိုင်ပြည်နယ်တွင်း တရုတ်နိုင်ငံ၏ စီးပွားရေး စီမံကိန်းကြီးများလည်း လုပ်ဆောင်နေရာ ဗိုလ်ချုပ်ထွန်းမြတ်နိုင်က တရုတ်နှင့် အပြန်အလှန် နားလည်မှု ရရှိထားသည်ဟု ဧရာဝတီနှင့် အင်တာဗျူးတခုတွင် ပြောခဲ့သည်။\nYou may also like these stories:\nပလက်ဝတွင် အရပ်သား ၃ ဦး ဖမ်းဆီးသတ်ဖြတ်ခံရမှု တပ်နှင့် AA ငြင်းဆို\nခူမီးတိုင်းရင်းသားများကို AA အဖွဲ့က ဝင်ရောက် ရိုက်နှက်ခြိမ်းခြောက်\nလက်နက်ကိုင် နည်းလမ်းဖြင့် စိတ်ကူးမယဉ်ဖို့ ဒေါ်အောင်ဆန်းစုကြည် သတိပေး\nတရုတ် ဖိအားကြောင့် အပစ်ရပ် သက်တမ်းထပ်တိုးခြင်း မဟုတ်ဟု TNLA ပြော"
    },
    {
        "url": "https://burma.irrawaddy.com/opinion/viewpoint/2019/12/05/209951.html",
        "title": "နယ်စပ်က လက်နက်ကိုင်များကို တရုတ် လက်နက်ထောက်ပံ့နေခြင်းအား မကျေနပ်ကြောင်း ပြသ",
        "body": "လွန်ခဲ့သောအပတ်က မြန်မာနိုင်ငံ မြောက်ပိုင်းရှိ တိုင်းရင်းသား လက်နက်ကိုင်များထံမှ တရုတ်လုပ် လက်နက်အများ အပြား ဖမ်းဆီးမိသည်ဟု တပ်မတော်က တနင်္ဂနွေနေ့တွင် ကြေညာပြီး အင်အားကြီးအိမ်နီးချင်း တရုတ်နိုင်ငံနှင့် ပတ် သက်သည့် မြန်မာနိုင်ငံ၏ ဆက်ဆံရေးတွင် အချစ်နှင့် အမုန်း သဘော သဘာဝကို အပြည့်အဝပြသလိုက်သည်။\nဒုံးလောင်ချာ (RPG) နှင့် FN6 လေယာဉ်ပစ်လောင်ချာများ အပါအဝင် တအန်းအမျိုးသားလွတ်မြောက် ရေး တပ်မ တော် (TNLA) ထံမှ သိမ်းဆည်းရမိသော လက်နက်များ၏ အများစုမှာ တရုတ်နိုင်ငံလုပ် လက်နက်များ ဖြစ်နေကြောင်း တပ်မတော်ပြောခွင့်ရသူ၏ အဆိုအရသိရသည်။\nTNLA သည် ကိုယ်ပိုင်အုပ်ချုပ်ခွင့် တောင်းဆိုနေသည့် တိုင်းရင်းသားလက်နက်ကိုင်အဖွဲ့အစည်းများအနက် တခုဖြစ်ပြီး ရှမ်းပြည်မြောက်ပိုင်း တရုတ်နယ်စပ်အနီးတွင် လှုပ်ရှားနေသည်။\nရှမ်းပြည်မြောက်ပိုင်းမှ မြေပြင်မှ ဝေဟင်ပစ် ပုခုံးထမ်း FN-6 လောင်ချာများ ဖမ်းမိသောကြောင့် တပ်မ တော်က ဂုဏ်ယူနေသည်။ ပုခုံးထမ်း ဒုံးကျည်တလက်လျှင် တန်ဖိုး အမေရိကန် ဒေါ်လာ ၇သောင်း (မြန်မာကျပ် ၁၀၅သန်းကျော်)မှ အမေရိကန် ဒေါ်လာ ၉ သောင်း အထိရှိသော ထိုအဆင့်မြင့် မြေပြင်မှ ဝေဟင်ပစ်ဒုံးကျည်များသည် အနိမ့်ပျံ ပစ်မှတ် များကို ပစ်ခတ်နိုင်ပြီး နိုင်ငံတကာဈေးကွက်တွင် သာမက မှောင်ခိုဈေးကွက်တွင်လည်း ရနိုင်သော လက်နက်များဖြစ် သည်။\nတရုတ်နိုင်ငံလုပ် ထိုဒုံးကျည်များကို မလေးရှား၊ ကမ္ဘောဒီးယား၊ ဆူဒန်နှင့် ပါကစ္စတန်တို့သို့ တင်ပို့ သည်ဟု ယူဆရ သည်။\nတပ်မတော်သည် မြန်မာနိုင်ငံတွင်းနှင့် ပြည်ပမှ တိုင်းရင်းသားလက်နက်ကိုင်အဖွဲအစည်းများအတွက် အထောက် အပံ့များကို ဖြတ်တောက်ပစ်ရန် ကြိုးစားနေသည်။\nTNLA က ၎င်းတို့တွင် လက်နက်ကောင်းစွာ တပ်ဆင်ထားသော စစ်သား ၇၀၀၀ ရှိသည်ဟု ဆိုသည်။\nမကြာသေးမီက ထိုလက်နက်အများအပြားဖမ်းမိခြင်းသည် ဒေသတွင်း အခွန်ကောက်ခြင်း၊ မူးယစ်ဆေးဝါး၊ ငွေညစ်ခြင်း၊ စီးပွားရေး လုပ်ငန်းများ လုပ်ကိုင်ခြင်းနှင့် တရုတ်လုပ်ငန်းများ အပါအဝင် ပြည်တွင်းပြည်ပကုမ္ပဏီများမှ ပုံမှန် ဝင်ငွေ အများအပြား ရရှိနေသော လက်နက်ကိုင်များအတွက် ထိုးနှက်ချက်တခုဖြစ်သည်။\nသိမ်းဆည်းမိသည့် လက်နက်များ၏ တန်ဖိုးကြောင့် တပ်မတော်က ထိုတိုင်းရင်းသား လက်နက်ကိုင်အဖွဲ့အစည်း၏ ဘာဏ္ဍာရေး ရင်းမြစ်ကိုပင် မေးခွန်းထုတ်သည်။\n“ဒီလက်နက်တွေ ဝယ်ဖို့ သူတို့ ဘယ်ကနေ ငွေရလဲ။ သူတို့မှာ စီးပွားရေးလုပ်ငန်းတွေ ရှိနေတာလား။ မူးယစ်ဆေးဝါးနဲ့ သဘာဝသယံဇာတတွေ ထုတ်ယူပြီး ငွေတွေရနေတာ ဖြစ်နိုင်တယ်”ဟု ဗိုလ်ချုပ် ထွန်းထွန်းညီက နေပြည်တော်တွင် တနင်္ဂနွေနေ့က ကျင်းပသော တပ်မတော် သတင်းစာရှင်းလင်းပွဲတွင် ပြောသည်။\nTNLA သည် ထိုလက်နက်များကို ဝနှင့် ကချင်တပ်ဖွဲ့များထံမှ ဝယ်ယူထားခြင်း ဖြစ်ကြောင်း ထိုအဖွဲနှင့် နီးစပ်သော သတင်းရင်းမြစ်များကဆိုသည်။ ထိုအဖွဲ့များသည် တရုတ်နိုင်ငံမှ ဝယ်ယူထားသော လက်နက်စက်ရုံများရှိသည် ဆိုသော စွပ်စွဲမှုများရှိနေသည်။ ထိုစက်ရုံများကိုလည်ပတ်ရန် တရုတ်ပညာရှင်များကို ငှားရမ်းထားသည်ဟု လည်း ဆိုသည်။\nနိုင်ငံမြောက်ပိုင်းမှ တိုင်းရင်းသား လက်နက်ကိုင်အဖွဲ့အစည်းများသည် တရုတ်နိုင်ငံမှ လက်နက်များ ဝယ်ယူနေကြောင်း မကြာသေးမီက အာရှရေးရာ တရုတ် အထူးသံတမန်နှင့် တွေ့ဆုံစဉ်အတွင်း တပ်မတော်အကြီးအကဲ ဗိုလ်ချုပ်မှူးကြီး မင်းအောင်လှိုင်က ပြောကြားခဲ့သည်ဟုလည်း ဆိုသည်။\nမြန်မာနိုင်ငံမှ တိုင်းရင်းသားလက်နက်ကိုင် အဖွဲ့အစည်းများသည် တရုတ်နိုင်ငံမှ လက်နက်များကို သွယ်ဝိုက် ရယူနေကြောင်း ဗိုလ်ချုပ်မှူးကြီး မင်းအောင်လှိုင်က လွန်ခဲ့သော နှစ်ပတ်က ပြုလုပ်သည့် ယူမီယူရီရှင်ဘွန်း သတင်းစာနှင့် ပြုလုပ်သည့် သီးသန့်တွေ့ဆုံ မေးမြန်းခန်းတွင် ပြောခဲ့သော်လည် အသေး စိတ်ပြောကြားခြင်း မပြုပေ။\nတရုတ်-မြန်မာနယ်စပ်ရှိ တိုင်းရင်းသားလက်နက်ကိုင်အဖွဲ့အစည်းများနှင့် တရုတ်နိုင်ငံတို့၏ ဆက်ဆံရေးနှင့် ပတ်သက်သည့် အစာမကျေမှုများသည် လွန်ခဲ့သော ဧပြီလက ပြန်လည်ပေါ်ပေါက်လာသည်။\nထိုစဉ်က ဝပြည် သွေးစည်းညီညွတ်ရေးတပ်မတော် (UWSA) သည် အစိုးရနှင့် အပစ်အခတ်ရပ်စဲရေး လက်မှတ်ထိုးသည့် နှစ်ပေါင်း ၃၀ပြည့် စစ်ရေးပြအခမ်းအနားကို ဧပြီလ ၁၇ ရက်နေ့က ပန်ဆန်းတွင် ကျင်းပပြီး မောင်းသူမဲ့ လေယာဉ်များနှင့် လေယာဉ်ပစ်ဒုံးကျည်များ အပါအဝင် စစ်လက်နက်ပစ္စည်းများကို ပြသခဲ့သည်။\nUWSA တွင် တပ်ဖွဲ့ဝင် ၃၀၀၀၀ ရှိပြီး အရန်တပ်ဖွဲ့ဝင် ၂၀၀၀၀ ရှိသောကြောင့် ၎င်းတို့သည် မြန်မာနိုင်ငံတွင် အင်အား အကြီးမားဆုံး တိုင်းရင်းသားလက်နက်ကိုင် အဖွဲ့အစည်းများတွင် ပါဝင်သည်။ UWSA သည် အဆင့်မြင့် လက်နက်စနစ်များ တပ်ဆင်ထားပြီး ထိုစနစ်များအတွက် တရုတ်နိုင်ငံက လက်နက်၊ ခဲယမ်းနှင့် နည်းပညာအကူအညီ ပေးသည်။\nUWSA သည် ဒေသတွင်းမှ TNLA နှင့် အခြားတိုင်းရင်းသား လက်နက်ကိုင်အဖွဲ့အစည်းငယ်များကို လက်နက်၊ စစ်ဝတ်စုံနှင့် ပို့ဆောင်ရေး အထောက်အကူများအပြင် လိုအပ်သည်များကို ဆက်လက်ထောက်ပံ့နေသည်။\nယခုနှစ် ဧပြီလက ကျင်းပသည့် UWSA ၏ ခမ်းနားသော စစ်ရေးပြပွဲနှင့် ပတ်သက်ပြီး မနှစ်မြို့ကြောင်း မြန်မာ တပ်မတော် ပြောခွင်ရသူတဦးက ဇွန်လတွင် ပထမဆုံးအကြိမ် ဖေါ်ပြခဲ့သည်။\n“UWSA က လက်နက်နဲ့ စစ်ရေးပြပွဲလုပ်တယ်။ သူတို့က စင်ပြိုင်အစိုးရ၊ စင်ပြိုင်တပ်မတော်လို လုပ်နေတယ်လို့ ကျနော်တို့ မြင်တယ်။ ဒီကိစ္စနဲ့ ပတ်သက်ပြီး တပ်မတော်က တော်တော်လေး သည်းခံနေရတာ”ဟု ဗိုလ်ချုပ်စိုးနိုင်ဦး က နေပြည်တွင် သတင်းထောက်များကိုပြောသည်။\nဗိုလ်ချုပ်မှူးကြီး မင်းအောင်လှိုင်၏ လက်အောက်တွင် တပ်မတော်သည် ပြည်ပရင်းမြစ်နှင့် မဟာမိတ်များကို ခွဲဝေဖြန့် ကျက်လာခဲ့သည်။\nလက်ရှိအချိန်တွင် တပ်မတော်သည် ရုရှား၊ အိန္ဒိယ၊ ပါကစ္စတန်၊ ယူကရိန်းနှင့် တရုတ်တို့ထံမှလက် နက်များ ဝယ်ယူ နေသည်။ အနောက်နိုင်ငံများက မြန်မာ့တပ်မတော်အပေါ် အရေးယူမှုများ ချမှတ်ထားကြသော်လည်း ယခင်က အမေရိကန်ပြည်ထောင်စု၊ ဗြိတိန်၊ ဂျာမဏီ၊ ဆွစ်ဇာလန် နှင့် ဆွီဒင် အပါအဝင် အနောက်နိုင်ငံများသည် မြန်မာနိုင်ငံသို့ လက်နက်၊ ကြီးမားသော စစ်လက်နက်ပစ္စည်း ကိရိယာများနှင့် ဂျက်လေယာဉ်များကိုပင် ရောင်းချခဲ့ကြသည်။\n၁၉၉၀ ခုနှစ်များက တရုတ်သည် မြန်မာနိုင်ငံသို့ အဓိက လက်နက်ထောက်ပံ့သည့် နိုင်ငံဖြစ်ခဲ့သော်လည်း တရုတ်နိုင်ငံအပေါ် အကြီးအကျယ်မှီခိုရခြင်း အလယ်အလတ်တန်းအရာရှိများ အကြား မကျေမနပ်ဖြစ်လာကြသည်။ တရုတ်လုပ် စစ်လက်နက်ပစ္စည်းကိရိယာများ၏ အရည်အသွေးကို ၎င်းတို့နှစ်သက်ခြင်းမရှိပေ။ ထိုစဉ်က ငယ်ရွယ်သော အရာရှိဖြစ်ခဲ့သော ဗိုလ်ချုပ်မှူးကြီးမင်းအောင်လှိုင်သည်လည်း ချွင်းချက်မဟုတ်ပေ။\nမြန်မာစစ်တပ်သည် တိုင်းရင်းသားလက်နက်ကိုင်အဖွဲ့အစည်းများနှင့် ဆက်လက်တိုက်ခိုက်နေပြီး နှစ်ဖက် အကျအဆုံး များ ရှိနေသည့်တိုင် တရုတ်နိုင်ငံသည် နယ်စပ်တလျှောက်ရှိ တိုင်းရင်းသားလက်နက်ကိုင်များအတွက် လက်နက်များကို ထောက်ပံ့နေသည်ကို ထိုငယ်ရွယ်သော အရာရှိများ မြင်တွေ့ခဲ့ရသည်။\n၁၉၉၀ ခုနှစ်များက ထိုလူငယ်အရာရှိ မျိုးဆက်သည် ယခုအခါ မြန်မာတပ်မတော်ကို ဦးဆောင်နေပြီး တရုတ် တနိုင်ငံ တည်းကို အားမကိုးဘဲ အခြားနိုင်ငံများမှ စစ်လက်နက်ပစ္စည်းများဝယ်ယူရန် ကြိုးစားကြသည်။\nသို့သော် ဥရောပသမဂ္ဂက မြန်မာနိုင်ငံသို့ လက်နက်ရောင်းချခြင်းကို ယခုနှစ်အတွင်း ပိတ်ပင်လိုက်သောကြောင့် ထိုသို့ နိုင်ငံများမှ လက်နက်ဝယ်ယူရေးအိပ်မက်မှ အလှမ်းကွာသွားခဲ့ရသည်။ မြန်မာနိုင်ငံ၏ လက်နက်အမျာစုသည် ရုရှား နှင့် တရုတ်မှဖြစ်ပြီး ဥရောပသမဂ္ဂမှ မဟုတ်ကြောင်း တပ်မတော်ပြောခွင့်ရသူ ဗိုလ်မှူးချုပ် ဇော်မင်းထွန်းက ဧပြီလတွင် မီဒီယာများအားပြောကြားခဲ့သည်။\nမြန်မာအစိုးရသည် တရုတ်နှင့် တိုင်းရင်းသားလက်နက်ကိုင်များ ဆက်စပ်ထောက်ပံ့မှုများနှင့် ပတ်သက်ပြီး တစုံတရာ ပြောကြားခြင်း မပြုသေးသကဲ့သို့ ထိုဖမ်းဆီးမိသည့် လက်နက်များနှင့် ပတ်သက်ပြီးလည်း ပြောဆိုခြင်းမရှိသေးပေ။\nတရုတ်နိုင်ငံ၏ စီမံကိန်းကြီး အများအပြားကို လျှော့ချ ဖြတ်တောက်ခဲ့သောကြောင့် မြန်မာအရပ်သားအစိုးရနှင့် တရုတ် နိုင်ငံတို့၏ ဆက်ဆံရေး အတက်အကျများကိုလည်း စစ်ခေါင်းဆောင်များ မြင်တွေ့ခဲ့ကြသည်။\n\nဥပမာအားဖြင့်ဆိုရပါက ရခိုင်ပြည်နယ်မှ ရေနက်ဆိပ်ကမ်းအတွက် ခန့်မှန်းအသုံးစရိတ် အမေရိကန်ဒေါ်လာ ၇.၅ ဘီလျှံ (ကျပ် ၁၁.၃၃ ထရီလျှံ) ကို စီမံကိန်း ပထမဆင့်အတွက် ဒေါ်လာ ၁.၃ ဘီလျှံအထိ လျှော့ချခဲ့သည်။ ထိုစီမံကိန်း ကို လျှော့ချဖြတ်တောက်သောကြောင့် တရုတ်နိုင်ငံက မကျေနပ်ကြောင်းမှာ ထင်ရှားလှပေသည်။\nရေးဆွဲထားပြီးသော စီမံကိန်းကြီးများနှင့် ပတ်သက်ပြီး မြန်မာနိုင်ငံက အင်အားကြီးအိမ်နီးချင်း တရုတ်ကို စိတ်ပျက် အောင်လုပ်ဆောင်သည်မှာ ထိုတကြိမ်သည် ပထမဆုံးအကြိမ်မဟုတ်ပေ။\n၂၀၁၁ ခုနှစ် စက်တင်ဘာလက ထိုစဉ်က သမ္မတဦးသိန်းစိန်အစိုးရသည် ကချင်ပြည်နယ်မှ မြစ်ဆုံဆည်စီမံကိန်းကို ဆိုင်းငံ့ရန် ဆုံးဖြတ်ချက်ကြောင့် တရုတ်နိုင်ငံနှင့် ဆက်ဆံရေးထိခိုက်ခဲ့ရသည်။ “ထိုသို့ဆိုင်းငံ့ခြင်းသည် သေနင်္ဂဗျူဟာ ကျသော နိုင်ငံခြားရေးမူဝါဒဖြစ်ကြောင်း အနောက်နိုင်ငံများက ပြောသည်။ အစိုးရသည် အခြေအနေကို ရှင်းပြရန် ကြိုးစားခြင်းမပြုလုပ်ခဲ့ပေ။\n“မြန်မာနိုင်ငံ ဒီမိုကရေစီ ပြုပြင်ပြောင်းလဲရေးတွင် ဆုံးရှုံးရသည့် တခုတည်းသော နိုင်ငံမှာ ၎င်းတို့နိုင်ငံသာဖြစ်သည်ဟု တရုတ်တို့က ထင်ကြသည်”ဟု ဦးသိန်းစိန်အစိုးရ၏ ပြန်ကြားရေးဝန်ကြီး ဦရဲထွဋ်က မကြာသေးမီက ထုတ်ဝေသည့် သူ၏ “မြန်မာ့နိုင်ငံရေး အပြောင်းအလဲနှင့် ဆုံးရှုံးသွားသော အခွင့်အလမ်းများ” စာအုပ်တွင်ရေးသားခဲ့သည်။\nမြစ်ဆုံဆည်ကို ဆိုင်းငံ့ခြင်း၊ အနောက်နိုင်ငံများနှင့် ဆက်ဆံရေး တိုးတက်လာခြင်း၊ မြန်မာနိုင်ငံမြောက်ပိုင်းတွင် တိုင်းရင်းသားလက်နက်ကိုင် အဖွဲ့အစည်းသစ်များ ပေါ်ပေါက်လာခြင်း၊ ရှမ်းနှင့် ကချင်ပြည် နယ်များ တွင် လက်နက်ကိုင် ပဋိပက္ခပြင်းထန်လာခြင်းသည် မတော်တဆ တိုက်ဆိုင်မှု ဖြစ်ရပ်များ မဟုတ်ကြောင်း ပြန်ကြားရေးဝန်ကြီး ဟောင်းက သူ၏ စာအုပ်တွင် ရေးသားထားသည်။\n“နောင်သုံးနှစ်ကြာသောအခါ တရုတ်နယ်စပ်မှ မည်သည့် တိုင်းရင်းသားလက်နက်ကိုင် အဖွဲ့အစည်းမျှ တနိုင်ငံလုံး ပစ်ခတ်တိုက်ခိုက်မှု ရပ်စဲရေး သဘောတူစာချုပ် ( NCA) တွင်လက်မှတ်ရေးထိုးခြင်းမရှိသည်မှာလည်း မတော်တဆ တိုက်ဆိုင်မှု မဟုတ်ပေ” ဟု ဦး ရဲထွဋ်ရေးသားခဲ့သည်။\nTNLA သည် ကချင်လွတ်လပ်ရေးတပ်မတော် (KIA) ၊ ရက္ခိုင့်တပ်မတော် (AA)နှင့် မြန်မာအမျိုးသား ဒီမိုကရက်တစ် မဟာမိတ်တပ်မတော် (MNDAA) တို့နှင့်အတူ ငြိမ်းချမ်းရေးသဘောတူစာချုပ် လက်မှတ်ရေးထိုးခြင်းမရှိသေးသော အဖွဲ့ဖြစ်သည်။\nရှမ်းပြည်မြောက်ပိုင်းတွင် ဖြစ်ပွားသော စစ်ရေးမတည်ငြိမ်မှုနှင့် တိုင်းရင်းသား လက်နက်ကိုင်အဖွဲ့အစည်းများ၏ စစ်ရေး ခြိမ်းခြောက်မှု ကြီးထွားလာခြင်းသည် နိုင်ငံတွင်းမှ တရုတ်စီမံကိန်းကြီးများကို လျှော့ချဖြတ်တောက်ခြင်း၏ ရလဒ်ဖြစ်သည်ဟူသော စွပ်စွဲချက်များလည်း ရှိနေသည်။ မြန်မာတပ်မတော်သည် အစိုးရ၏ ဆုံးဖြတ်ချက်ကို သဘောတူပါမည်လား။ အမှန်တကယ်တော့ ထိုအတွင်းပိုင်းဆက်စပ်မှုစနစ်သည် နိုင်ငံရေးလေ့လာသူများ ဆက်လက်စောင့်ကြည့် ရမည့် အရာဖြစ်သည်။\nမည်သို့ ဆိုစေကာမူ တိုင်းရင်းသားလက်နက်ကိုင်အဖွဲ့အစည်းတခုထံမှ တရုတ်နိုင်ငံလုပ်လက်နက်များ ဖမ်းမိသည်ဟု မြန်မာတပ်မတော်က ကြေညာခြင်းသည် ဘေဂျင်းအနေဖြင့် မီးလောင်ရာလေပင့်ခြင်း ရပ်ဆိုင်းရန် အချိန်ကျနေပြီ ဖြစ်ကြောင်း သတင်းစကားသာဖြစ်ပေသည်။\nဧရာဝတီအယ်ဒီတာချုပ် အောင်ဇော်ရေးသားသည့် Myanmar’s Generals Make a Show of Displeasure at China’s Arming of Rebels ကို ဘာသာပြန်ဆိုသည်။\nဆက်စပ်ဖတ်ရှု့ရန် –\nTNLA ၏ လက်နက်ခဲယမ်း လေးသောင်းကျော်ကို တပ်မတော် သိမ်းဆည်းဟု ဆို\nTNLA ထံမှ ဖမ်းမိသည့် လက်နက်များတွင် တရုတ်နိုင်ငံလုပ် လေယာဉ်ပစ်ဒုံးများ ပါဝင်ဟုဆို\nတရုတ်လက်နက် ဝင်ရောက်မှု အတိုင်းအတာက ပြည်တွင်းစစ် သက်ဆိုးရှည်ဖို့လား\nမြန်မာပြည်ထဲ ဝင်လာတဲ့ တရုတ်လုပ် လေယာဉ်ပစ်ဒုံးများ"
    },
    {
        "url": "https://burma.irrawaddy.com/article/2020/01/16/213099.html",
        "title": "တရုတ်သမ္မတရှီကျင့်ဖျင် ခရီးစဉ်အတွင်း ကျွဲနွားတင်ပို့ခွင့် တရားဝင်ဖြစ်လာမလား",
        "body": "တရုတ်သမ္မတ ရှီကျင့်ဖျင်သည် မြန်မာနိုင်ငံသို့ ဇန်နဝါရီ ၁၇ ရက်တွင် လာရောက်မည်ဖြစ်ရာ ခရီးစဉ်အတွင်း တရုတ်-မြန်မာ စီးပွားရေး စင်္ကြ အပါအဝင် နှစ်နိုင်ငံ ကုန်သွယ်မှုနှင့် သက်ဆိုင်သော နားလည်မှု စာချွန်လွှာအချို့ကို လက်မှတ် ရေးထိုးရန်လည်း ရှိသည်။\nလက်မှတ် ရေးထိုးမည့် နှစ်နိုင်ငံ နားလည်မှု စာချွန်လွှာများအနက် ကျွဲနွား၊ သိုးနှင့် ဆိတ် ကုန်သွယ်မှုတွင် အရေး ပါသည့် “တိရစာ္ဆန် ကျန်းမာရေး စစ်ဆေးခြင်းဆိုင်ရာ သဘောတူညီချက် နားလည်မှုစာချွန်လွှာ” သည်လည်း တခု အပါအဝင်ဖြစ်သည်။\nထိုကိစ္စကို လက်မှတ်ရေးထိုးကာ နှစ်နိုင်ငံ ကုန်သွယ်မှု လွယ်ကူလျင်မြန်လာစေရေးမှာ ကုန်သည်များ၏ မျှော်လင့်ချက် ပင်ဖြစ်သည်။\nစိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ ပြောရေးဆိုခွင့်ရှိသူ လက်ထောက် အတွင်းဝန် ဒေါက်တာ ထွန်းလွင်က“အခု MOU ထိုးဖို့အတွက် လုံးပန်း နေပါတယ်။ သက်ဆိုင်ရာ ကုန်သည်တွေနဲ့  ညှိနှိုင်းထားပြီးသား၊ သူတို့ တင်ပြတဲ့အချက်တွေ အပေါ်မှာဘဲ ဆောင်ရွက်သွားဖို့ များပါတယ်” ဟု ပြောပြသည်။\nအဆိုပါ နားလည်မှု စာချွန်လွှာသည် ပြည်ပသို့ တင်ပို့မည့် ကျွဲနွား အပါအဝင် တိရစာ္ဆန် အရှင် ကုန်သွယ်မှုတွင် အဓိက ကျသော တိရစာ္ဆန်များ၏ ကျန်းမာရေး စစ်ဆေးခြင်း ကိစ္စရပ်များကိုသာ  အခြေခံကာ မြန်မာနိုင်ငံဘက်က စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနှင့် တရုတ်နိုင်ငံဘက်မှ General Administration of China Custom (GACC) မှ တာဝန်ရှိသူများ လက်မှတ် ရေးထိုးလိမ့်မည်ဟု လတ်တလော စုံစမ်း သိရှိရသည်။\nထို့အတွက်ကြောင့် ကမာ္ဘ့ တိရစာ္ဆန်ကျန်းမာရေးအဖွဲ့ (World Organization for Animal Health, OIE) က သတ်မှတ် ထားသော ကျွဲနွား တိရစာ္ဆန်များ၏ ကျန်းမာရေးဆိုင်ရာ သတ်မှတ် စံနှုန်းများအတိုင်း စစ်ဆေး ဆောင်ရွက်သွားမည့် အချက်ကို အခြေခံကာ ချုပ်ဆိုမည်ဟု သိရသည်။\nမြန်မာနိုင်ငံသည် ၁၉၄၈ ခုနှစ်က OIE အဖွဲ့ဝင်အဖြစ် ဝင်ရောက်ခဲ့ပြီး OIE သည် တိရစာ္ဆန်ကျန်းမာရေးနှင့် ရောဂါ ကာကွယ် ထိန်းချုပ်ရေး ဆောင်ရွက်ရာတွင် လိုက်နာရမည့် လမ်းညွှန်ချက်များ ထုတ်ပြန်ကာ အဖွဲ့ဝင် နိုင်ငံများအား အဆိုပါကဏ္ဍတွင် ကူညီပံ့ပိုးပေးလျက်ရှိကာ အဖွဲ့ဝင်နိုင်ငံပေါင်း ၁၈၀ ကျော်ရှိသည်။\nမွေးမြူရေးနှင့် ကုသရေးဦးစီးဌာန ညွှန်ကြားရေး မှုးချုပ် ဒေါက်တာရဲထွန်းဝင်းက  “ကိုယ့်နိုင်ငံဘက်မှာ ကျွဲနွား ကျန်းမာရေးဆိုင်ရာ စစ်ဆေးမှုတွေကို ကိုယ်အပိုင်းနဲ့ ကိုယ်စစ်မှာ ဖြစ်သလို သူတို့ ဘက်ကလည်း သဘောတူညီချက်အတိုင်း သူတို့နိုင်ငံအခြမ်းမှာ စစ်ဆေးမှုတွေ ပြုလုပ်သွားမယ်” ဟု ပြောသည်။\nမြန်မာအစိုးရဘက်မှ နားလည်မှု စာချွန်လွှာ လက်မှတ် ရေးထိုးပြီးပါက ၂ နိုင်ငံဆိုင်ရာ လိုအပ်သော ညှိနှိုင်းမှုများအား သက်ဆိုင်ရာ နယ်ပယ် အလိုက် ဆက်လက်ဆောင်ရွက်သွားခြင်း၊ လုပ်ငန်း စီမံချက် ရေးဆွဲခြင်း၊ ကျွဲနွားတိရစာ္ဆန်များ ယာယီကျန်းမာရေး စစ်ဆေးစခန်း (Quarantine Station) များ တိုးချဲ့ဖွင့်လှစ်နိုင်ရန် စီစဉ်ခြင်း စသည်တို့ကို ဆက်လက် ဆောင်ရွက်သွားမည် ဟု လည်း သိရသည်။\nလက်ရှိတွင် တရုတ်နိုင်ငံဘက်သို့ ကျွဲနွား သိုးဆိတ် တင်ပို့သည့် ကိစ္စမှာ လွယ်မယောင်နှင့် ခက်နေသည့် အနေအထား တွင် ရှိသည်။ မြန်မာနိုင်ငံဘက်မှ တင်သွင်းမှုသည် တရားဝင်စနစ် ဖြစ်သော်လည်း တရုတ်နိုင်ငံဘက်တွင်မှု တရားမဝင် မှောင်ခိုကုန်စည် ဖြစ်နေသည်။\nမြန်မာဘက်မှသာ ရောင်းလိုအား များနေသော်လည်း မှောင်ခိုကုန်စည်ဖြစ်နေသည့် အတွက် တရုတ်ကုန်သည်များ ဘက်မှ ဝယ်လိုအားမှာ မှန်းချက်နှင့် နှမ်းထွက် မကိုင်သည့် သဘောဖြစ်သည်။ ထို့ကြောင့် ကျွဲနွားသည် မူဆယ်နယ်စပ်ထိ အရောက် သယ်ဆောင်လာခဲ့ရသည့် စရိတ်စကများ၊ အစားအစာစရိတ်များ စသည်တို့ကြောင့် ရေရှည် တောင့်မခံနိုင်သော အခြေအနေများကို ရင်ဆိုင်နေရသည်။\nတရုတ်ကုန်သည်များကမူ ထိုအခြေအနေမျိုး ရောက်သည် အထိ စောင့်ဆိုင်းကြပြီး ကုန်သည်မှ တောင့်မခံနိုင်သည့် အနေအထား ရောက်မှ ၎င်းတို့ ကြိုက်ဈေးပေးကာ ဝယ်ယူနေကြသည်ဟု သိရသည်။\n“တရုတ်ဘက်ကလည်း တရားမဝင်ဆိုတော့ သိပ်ပြီး မဝယ်ချင်ကြသလို ဒီဘက်က ကုန်သည်တွေ အနေနဲ့ကလည်း ရသင့်ရထိုက်တဲ့ ဈေးမရကြဘူး။” ဟု မန္တလေးတိုင်း ကျွဲနွားသိုးဆိတ် မွေးမြူသူများအသင်း ဥက္ကဋ္ဌ ဦးခင်မောင်စိုးက ဧရာဝတီကို ပြောသည်။\nထို့အပြင် ငွေပေးချေသည့် စနစ်တွင်လည်း မြန်မာကုန်သည်များ၏ ကျွဲနွားများအား တရုတ်ပြည် အတွင်းသို့ ပေးပို့ပြီး ၃ ရက်မှ ၁ ပတ်အတွင်းမှ တရုတ်ကုန်သည်ဘက်မှ ငွေပေးချေခြင်းဖြစ်ရာ ပစ္စည်းပို့ပြီးမှ ငွေရရှိသည့်စနစ်ကို ကျင့်သုံး နေရသည့်အတွက် တခါတရံ ငွေကြေး လိမ်လည်ခံရခြင်း၊ ရက်ရှည် ကုန်ဖိုးငွေ ရရှိရန် စောင့်ဆိုင်းရသည့် အခက်အခဲ နှင့်လည်း ရင်ဆိုင်ရသည်ဟု ဆိုသည်။\n“သူတို့ (တရုတ်) တွေက ဉာဏ်များတယ်။ ကိုယ့် ကျွဲနွားတွေက ပြည်တွင်းက သယ်လာပြီးလို့ နယ်စပ် ရောက်နေပြီ။ သူတို့က မဝယ်သေးတော့ ကြာနေတော့ ကုန်သည်အငယ်တွေက တောင့်မခံနိုင်တဲ့အခါ ဈေးနှိမ်ပြီး ဝယ်ကြတယ်။ ကြိုက်ရင်ရောင်း မကြိုက်ရင် မရောင်းနဲ့ ပုံစံမျိုး လုပ်တယ်” ဟု ကျွဲနွား တင်ပို့နေသော ကုန်သည် ၁ ဦးက ဧရာဝတီကို ပြောသည်။\nအထက်ပါ အကျပ်အတည်းများကြောင့် နှစ်ဖက် တရားဝင်ကုန်သွယ်မှု ဖြစ်ရန်အတွက် ယခုလို နားလည်မှု စာချွန်လွှာ ရေးထိုးမည့် အစီအစဉ်အား တရုတ်သို့ ကျွဲနွား တင်ပို့နေသည့် ကုန်သည်လုပ်ငန်းရှင်များက လိုလား ကြိုဆိုနေကြသည်။\n“MOU ထိုးမယ့်ကိစ္စကို ကြိုဆိုတယ်။ လက်ရှိ တရားမဝင် သွားနေတာက ကုန်သည်တွေအတွက် အရောင်းအဝယ်မှာ လည်း အန္တရာယ် ရှိသလို၊ ငွေကြေးလိမ်ခံရတာတွေလည်းများတယ်။ ဒါကြောင့် G to G (အစိုးရအချင်းချင်း) သဘော တူတဲ့ ကုန်သွယ်မှု ဖြစ်ရင် နှစ်ဖက်အတွက် ပိုအကျိုးရှိတယ်” ဟု မြန်မာနိုင်ငံ ကျွဲနွား သိုးဆိတ်မွေးမြူရေးနှင့် တိရ စာ္ဆန်နှင့် တိရစာ္ဆန် ထွက်ပစ္စည်းများ တင်ပို့၊ တင်သွင်း ရောင်းချသူများအသင်း ဥက္ကဋ္ဌ ဦးကိုကိုအောင်က ဧရာဝတီကို ပြောသည်။\nမြန်မာနိုင်ငံမွေးမြူရေး လုပ်ငန်းအဖွဲ့ချုပ် ဒုဥက္ကဋ္ဌ ဒေါက်တာကျော်ထင်က “တရားဝင်ကုန်သွယ်မှု ဖြစ်သွားရင်တော့ ကုန်သွယ်မှုလည်း ပိုအဆင့်မြှင့်လာနိုင်သလို အာမခံချက်လည်း ရှိလာနိုင်မယ်။ နှစ်နိုင်ငံအစိုးရလည်း ထိုက်သင့်တဲ့ အခွန်အခရမယ်။ ဒါပေမယ့် ကိုယ့် နိုင်ငံသားတွေ အကျိုး ရှိဖို့အတွက် အရေးကြီးတဲ့အချက် တွေကိုတော့ MOU မှာထည့်သွင်းဖို့ လိုပါလိမ့်မယ်” ဟု သုံးသပ်ပြောဆိုသည်။\nနှစ်ဖက်အစိုးရ အချင်းချင်း ရေးထိုးမည့် နားလည်မှုစာချွန်လွှာ၌ ကုန်သွယ်မှုတွင် အရေးပါသည့် ငွေပေးချေမှုကိစ္စများ၊ ကျွဲနွားတိရစာ္ဆန်များ နယ်စပ်ဒေသရှိ တိရစာ္ဆန်ကျန်းမာရေး စစ်ဆေးမှုစခန်း၌ မဟုတ်ဘဲ မန္တလေး၊ ရန်ကုန်ကဲ့သို့ မြို့ ကြီးများတွင် ထိုသို့စခန်းများ တည်ဆောက်ကာ သက်မှတ်ထားသော ကာကွယ်ဆေးများ၊ ကျန်းမာရေး စစ်ဆေး မှုများ ပြုလုပ်ရန်နှင့် အပြန်အလှန် အရောင်းအဝယ် စာချုပ်ထားသော ၂ ဖက် ကုမ္ပဏီသည် မည်သည့် အလေးချိန်အတွင်း မည်သည့်ဈေးဖြင့် မဖြစ်မနေ အရောင်းအဝယ် ပြုလုပ်ရမည်ဆိုသည့် အချက်များ ထည့်သွင်းသင့်သည်ဟု ထောက်ပြသည်။\nမွေးမြူရေးနှင့် ကုသရေးဦးစီးဌာန ညွှန်ကြားရေးမှုးချုပ် ဒေါက်တာရဲထွန်းဝင်းကမူ ကျန်းမာရေး စစ်ဆေးခြင်းဆိုင်ရာ သဘောတူညီမှုနှင့် သက်ဆိုင်သည့် အကြောင်းအရာများသာ စာချွန်လွှာတွင် ပါဝင်မည်ဖြစ်ကြောင်း၊ ကုန်သွယ်ရေး ကိစ္စများမှာ Protocol အရ လုပ်ငန်းစဉ်များအတိုင်းသာ ရှေ့ဆက်မည်ဖြစ်ကြောင်း ရှင်းပြသည်။\n“တရားဝင်ဖြစ်သွားပြီ ဆိုရင်တော့ ကုန်သည်တွေ အနေနဲ့ နှစ်နိုင်ငံက သတ်မှတ်ထားတဲ့ စည်းကမ်း၊ လုပ်ထုံး လုပ်နည်း တွေကို စနစ်တကျ လိုက်နာနိုင်ဖို့၊ သည်းခံ စိတ်ရှည်ဖို့တော့ လိုပါတယ်။ တဖက်နဲ့ တဖက် အားသာချက်၊ အားနည်း ချက် တွေကို ညှိနှိုင်းဆောင်ရွက်မှသာ Win- Win ဖြစ်တဲ့ ကုန်သွယ်ရေး ၁ ခု ဖြစ်မှာပါ”ဟု ဒေါက်တာရဲထွန်းဝင်းက ပြောသည်။\nနှစ်ဖက်နားလည်မှု စာချွန်လွှာ ရေးထိုးပြီးပါက တရုတ်နိုင်ငံက သတ်မှတ်ထားသော တိရစာ္ဆန်ကျန်းမာရေးဆိုင်ရာ စစ်ဆေးမှုများ အပါအဝင် ရောဂါရှာဖွေရေး အဆင့်မြှင့်စက်ရိယာများဖြင့် စစ်ဆေးခြင်းများ စသည့် လုပ်ငန်းစဉ်၊ နှစ်နိုင်ငံ သဘောတူထားသည့် စည်းမျဉ်းစည်းကမ်းနှင့် လုပ်ထုံးလုပ်နည်းတို့ကိုပါ မြန်မာကုန်သည်များ ကြုံတွေ့လာ ရမည်ဖြစ်သည်။\nစီးပွားရေးနှင့်ကူးသန်းရောင်းဝယ်ရေးဝန်ကြီးဌာနက တရားမဝင် တင်ပို့မှုများ တရားဝင်လမ်းကြောင်း သို့ ရောက်ရန်၊ လွတ်လပ်သည့် ဈေးကွက်ကို ဖော်ဆောင်နိုင်ရန်၊ မွေးမြူရေးတောင်သူများ ဝင်ငွေနှင့် အလုပ်အကိုင် အခွင့်အလမ်း ပိုမိုရရှိစေရန်၊ တောင်သူလယ်သမား အကျိုးစီးပွားကို ပိုမိုကာကွယ်ဆောင်ရွက် နိုင်ရန် ရည်ရွယ်ကာ ကျွဲနွား အရှင်များ အား ၂၀၁၇ ခုနှစ် အောက်တိုဘာ ၉ ရက်မှ စတင်ကာ ပြည်ပသို့ သတ်မှတ်စည်းကမ်းနှင့် အညီ တင်ပို့ခွင့်ပြုခဲ့သည်။\nသို့ဖြစ်ရာ ပြည်ပသို့ တင်ပို့မည့် ကျွဲနွားများ၏ ကျန်းမာရေး စစ်ဆေးခြင်းစသည့် ကိစ္စများအား စိုက်ပျိုးရေး၊ မွေးမြူရေး နှင့် ဆည်မြောင်း ဝန်ကြီးဌာန လက်အောက်ရှိ မွေးမြူရေးနှင့် ကုသရေးဦးစီးဌာနက တာဝန်ယူလျက်ရှိသည်။\nလက်ရှိ လုပ်ငန်းစဉ် အရ နယ်စပ်သို့ တင်ပို့မည့် ကျွဲနွား တိရစာ္ဆန်များအား မွေး/ကုဦးစီးဌာနမှ ကျန်းမာရေး စစ်ဆေးပြီး လိုအပ်သော ကာကွယ် ဆေး ထိုးပြီးမှသာ ဝယ်ယူ စုဆောင်းခွင့် လိုင်စင်အဖြစ် ထုတ်ပေးသည်။ ၎င်းလိုင်စင် ရရှိမှသာ စီးပွားရေးနှင့် ကူးသန်း ရောင်းဝယ်ရေး ဝန်ကြီးဌာနက တင်ပို့ခွင့်လိုင်စင်ကို ထပ်မံ ထုတ်ပေးသည်ဟု သိရသည်။\nသက်ဆိုင်ရာမြို့နယ် မွေးမြူရေးနှင့် ကုသရေးဦးစီးဌာန၏ ကျန်းမာရေး စစ်ဆေးမှုခံယူကာ ရောဂါကင်းရှင်းကြောင်း ထောက်ခံချက် ရရှိပြီး အသက် ၅ နှစ်အထက် သင်းကွပ်ပြီး ကျွဲ/နွားထီးများအား မန္တလေး-မူဆယ် လမ်းကြောင်းမှ တဆင့် တရုတ်နိုင်ငံသို့ လစဉ် တင်ပို့လျက်ရှိသည်။\nမူဆယ် ၁၀၅ မိုင် ကုန်သွယ်ရေးဇုန် Quarantine Station တွင် ဇန်နဝါရီ ၁၄ ရက်က အရောင်းအဝယ် ဖြစ်ခဲ့သော ကျွဲနွားဈေးနှုန်းများမှာ နွား ၁ ကောင်လျှင် ၂၃ သိန်းမှ ၂၄ သိန်းကျပ်၊ ကျွဲ ၁ ကောင် လျှင် ၂၂ သိန်းမှ ၂၄ သိန်း ကျပ်အတွင်း ပျမ်းမျှရှိသည်ဟု အဆိုပါ ကုန်သွယ်ရေးဇုန်မှ သိရသည်။\nပြီးခဲ့သည့် ၂၀၁၇ ခုနှစ် အောက်တိုဘာမှ ၂၀၁၉ ခုနှစ် စက်တင်ဘာအထိ ကျွဲနွား အကောင်ရေ ၆ သိန်းနီးပါးအား ပြည်ပသို့ တင်ပို့နိုင်ခဲ့ပြီး အမေရိကန်ဒေါ်လာ သန်း ၅၅၀ ကျော် ရရှိခဲ့ကြောင်း မွေးမြူရေးနှင့် ကုသရေး ဦးစီးဌာနမှ သိရသည်။\nတရုတ်သမ္မတ ရှီကျင့်ဖျင်၏ မြန်မာပြည် ခရီးစဉ်အတွင်း ရေးထိုးမည့် နားလည်မှုစာချွန်လွှာသည်လည်း နှစ်နိုင်ငံ ကျွဲနွားတိရစာ္ဆန်ကုန်သွယ်မှုအပေါ်အခြေပြုကာ အခွင့်အလမ်းများ ပွင့်လာမည့် စီးပွားရေး တံခါးပေါက် ဖြစ်လာနိုင်ရန် ကျွဲနွားတင်ပို့သူ လုပ်ငန်းရှင်များ မျှော်လင့်လျက်ရှိသည်။\nYou may also like these stories:\nအစိုးရကို အခွန်၊ သူပုန်ကို ဆက်ကြေးပေးနေရသော်လည်း ကျွဲနွား ကုန်ကားများ လုံခြုံမှု မရှိ\nကျွဲနွား အကောင်ရေ တနှစ်လျှင် ၈ သိန်းခန့် ဝယ်ယူရန် တရုတ် ကမ်းလှမ်း\nကျွဲ၊ နွား ရောင်း/ဝယ်ကဏ္ဍ လုံခြုံရေးနှင့် အုပ်ချုပ်ရေးထံ အာဏာပေးထားမှု ပယ်ဖျက်\nကျွဲ ၊ နွားများ ပြည်ပ တင်ပို့မှု ကန့်သတ်ရေးအဆို ရှုံးနိမ့်"
    },
    {
        "url": "https://burma.irrawaddy.com/article/2020/01/17/213180.html",
        "title": "တရုတ်ခေါင်းဆောင်များ၏ မြန်မာခရီးစဉ်များ",
        "body": "တရုတ်သမ္မတ ရှီကျင့်ဖျင်သည် အိန္ဒိယ သမုဒ္ဒရာတွင် သေနင်္ဂဗျူဟာကျသော နေရာချထားမှု ထူထောင်ရေးနှင့် သူ၏ရည်မှန်းချက်ကြီးမားသည့် ရပ်ဝန်းနှင့်လမ်း အစီအစဉ်အရ မြန်မာနိုင်ငံတဝှမ်း အဓိကကျောရိုး စီမံကိန်းများ ထူထောင်ရေးအတွက် မြန်မာခေါင်းဆောင်များထံမှ ကတိကဝတ်ရရန် ကြိုးစားရေး အတွက် ယနေ့ သောကြာနေ့တွင် မြန်မာနိုင်ငံသို့ နှစ်ရက်ကြာ လာရောက်လည်ပတ်မည် ဖြစ်သည်။\nရှီသည် ဆယ်စုနှစ်နှစ်ခုအတွင်း မြန်မာနိုင်ငံသို့ လာရောက်လည်ပတ်သည့် ပထမဆုံး တရုတ်သမ္မတဖြစ်သည်။\nယခုနှစ်သည် နှစ်နိုင်ငံအကြား သံတမန်ဆက်ဆံရေး ထူထောင်သည့် နှစ် ၇၀ ပြည့်နှစ်လည်း ဖြစ်သည်။\nမြန်မာနိုင်ငံသည် ကွန်မြူနစ်မဟုတ်သော နိုင်ငံများတွင် တရုတ်ပြည်သူ့သမ္မတနိုင်ငံ ၁၉၄၉ ခုနှစ်က ထူထောင်ခြင်းကို ပထမဆုံး အသိအမှတ်ပြုသည့် နိုင်ငံလည်းဖြစ်သည်။ ၁၉၅၃ ခုနှစ်အထိ စီးပွားရေးအရ ဆက်ဆံမှု မရှိသလောက်လည်းဖြစ်သည်။ ၁၉၅၄ ခုနှစ်တွင် နှစ်နိုင်ငံတို့သည် ပထမဆုံး ကုန်သွယ်ရေး သဘောတူညီချက် လက်မှတ်ထိုးခဲ့သော်လည်း နယ်ပယ်မှာ ကျဉ်းမြောင်းလှသည်။\nနှစ်နိုင်ငံဆက်ဆံရေးသည် ချစ်ကြည်ရင်းနှီးမှုနှင့် အပြန်အလှန်မကျူးကျော်ရေးစာချုပ် ပူးတွဲကြေညာချက်တစောင်ကို ၁၉၅၄ ခုနှစ်တွင် ထုတ်ပြန်ပြီးနောက် နွေးထွေးလာသည်။ ထိုပူးတွဲကြေညာချက်သည် ငြိမ်းချမ်းစွာ ယှဉ်တွဲနေထိုင်ရေး မူ ၅ ချက်ဟု လူသိများသည်။ တရုတ်ဝန်ကြီးချုပ် ချူအင်လိုင်းသည် ၁၉၅၄ မှ ၁၉၆၅ ခုနှစ်အတွင်း မြန်မာနိုင်ငံသို့ ၈ ကြိမ် လာရောက်လည်ပတ်ခဲ့သည်။\n၁၉၅၄ မှ ၁၉၆၀ အထိ နှစ်နိုင်ငံဆက်ဆံရေးသည် နယ်နိမိတ် သဘောတူညီချက်များနှင့် ငြိမ်းချမ်းစွာ ယှဉ်တွဲနေထိုင်ရေးမူ ၅ ချက် အကောင်အထည်ဖော်ရေးကို အာရုံစိုက်သည်။\n၁၉၆၇ ခုနှစ်တွင် တရုတ်-မြန်မာ အရေးအခင်းဖြစ်သောအခါ နှစ်နိုင်ငံဆက်ဆံရေး ယာယီ ပြတ်တောက်သွားသည်။ တရုတ်လူမှုအသိုင်းအဝန်းကို မြန်မာနိုင်ငံမှ မောင်းထုတ်ခြင်းသည် တရုတ်-မြန်မာ ဆက်ဆံရေးကို ပျက်စီးစေသည်။ ထိုပြင်းထန်သော အဓိကရုဏ်းကြောင့် တရုတ်နိုင်ငံသည် ဗမာပြည် ကွန်မြူနစ်ပါတီကို တက်ကြွစွာ ထောက်ခံအားပေးခဲ့သည်။ ဗမာပြည်ကွန်မြူနစ်ပါတီသည် ၁၉၆၈ ခုနှစ်တွင် နှစ်နိုင်ငံနယ်စပ်တွင် အာဏာထူထောင်ရန် ကြိုးစားသည်။\nနှစ်နိုင်ငံ ပြန်လည်ထိတွေ့ဆက်ဆံမှုများ ၁၉၇၀ ခုနှစ်များတွင် ပြန်လည်သက်ဝင်လာသော်လည်း တရုတ်နိုင်ငံ၏ နှစ်ခွသံတမန်ဆက်ဆံရေးကြောင့် ဆက်ဆံရေးမှာ ထိခိုက်လွယ်နေသည်။ တရုတ်အစိုးရသည် မြန်မာအစိုးရနှင့် ထိတွေ့ဆက်ဆံနေသော်လည်း တဖက်တွင် ဗမာပြည်ကွန်မြူနစ်ပါတီကို ဆက်လက် ထောက်ပံ့နေသောကြောင့် ဖြစ်သည်။\nတရုတ်ခေါင်းဆောင်ကြီး တိန့်ရှောင်ဖိန်သည် ဗမာပြည်ကွန်မြူနစ်ပါတီကို ထောက်ပံ့ခြင်းရပ်ဆိုင်းရန် ဆုံးဖြတ်လိုက်သည့် ၁၉၇၈ ခုနှစ် ဇန်နဝါရီလတွင် မြန်မာနိုင်ငံသို့ လာရောက်လည်ပတ်သည်။ ထိုစဉ်က တရုတ်နိုင်ငံသည် ဦးနေဝင်းအစိုးရနှင့် နီးကပ်သော နိုင်ငံရေး၊ စီးပွားရေး ဆက်ဆံရေးကို ထူထောင်ရန် ကြိုးစားသည်။\n၁၉၉၀ ခုနှစ်များတွင် မြန်မာနိုင်ငံကို စစ်အစိုးရအုပ်ချုပ်သောအခါ တရုတ်နိုင်ငံသည် မြန်မာနိုင်ငံ၏ အနီးကပ်မဟာမိတ် ဖြစ်လာသည်။ စစ်အစိုးရကို နိုင်ငံတကာ အရေးယူပိတ်ဆို့မှုများအတွင်း ၁၉၉၄ ခုနှစ်နှောင်းပိုင်းမှစတင်ပြီး တရုတ်ခေါင်းဆောင်များသည် မြန်မာနိုင်ငံသို့လာရောက်လည်ပတ်ကာ စီးပွားရေးတိုးချဲ့ရန် အစီအစဉ်များကို တွန်းအားပေးသည်။ ရခိုင်ပြည်နယ်မှ ကျောက်ဖြူ အထူးစီးပွားရေးဇုန်အပါအဝင် စီမံကိန်းကြီးများကို အာရုံစိုက် တွန်းအားပေးသည်။\n၂၀၀၀ ပြည့်နှစ်မှ ၂၀၁၀ ပြည့်နှစ်အတွင်း တရုတ်ထိပ်တန်းခေါင်းဆောင်များ၏ မြန်မာနိုင်ငံခရီးစဉ်များတွင် နားလည်မှုစာချွန်လွှာနှင့် စာချွန်လွှာ ၆၀ ခန့်ကို လက်မှတ်ရေးထိုးခဲ့ပြီး အထူးသဖြင့် စီးပွားရေးနှင့် နည်းပညာကဏ္ဍများ ပူးပေါင်းဆောင်ရွက်ရေးကို အာရုံစိုက်သည်။\n၂၀၁၄ ခုနှစ် တရုတ်ဝန်ကြီးချုပ် လီခါ့ချန်၏ မြန်မာခရီးစဉ်အတွင်း နှစ်နိုင်ငံတို့သည် အမေရိကန်ဒေါ်လာ ၇.၈ ဘီလျံ (ကျပ် ၁၁.၅ ထရီလျံ) တန်ဖိုးရှိ ဓာတ်အားပေးစက်ရုံများ တည်ဆောက်ရေး၊ ငါးနှင့် မွေးမြူရေးလုပ်ငန်း ပူးပေါင်းဆောင်ရွက်ရေး၊ ရေအားလျှပ်စစ်နှင့် ဆက်သွယ်ရေးလုပ်ငန်း စသည့်လုပ်ငန်းများတွင် ပူးပေါင်းဆောင်ရွက်ရေး သဘောတူညီချက်များကို လက်မှတ်ရေးထိုးခဲ့သည်။\nတရုတ်ထိပ်တန်းခေါင်းဆောင်များ မြန်မာနိုင်ငံသို့ ဆယ်စုနှစ်ခြောက်ခုအတွင်း လာရောက် လည်ပတ်ခြင်းနှင့် သက်ရောက်မှုများကို အောက်တွင် အင်္ဂလိပ်ဘာသာဖြင့် ဖော်ပြထားသည်။\n\n \n(Nan Lwin ၏ Infographics: Chinese Leaders’ Visits to Myanmar Over 6 Decades ကို ဘာသာပြန်ဆိုသည်။)\nYou may also like these stories:\nတရုတ်သမ္မတ ခရီးစဉ်က သမုဒ္ဒရာ ၂ စင်း သေနင်္ဂဗျူဟာကို တွန်းအားပေးရန် ရည်ရွယ်\n တရုတ်သမ္မတ၏ မြန်မာပြည် ခရီးစဉ်နှင့် နယ်စပ်ကုန်သွယ်ရေး မျှော်လင့်ချက်\n တရုတ်သမ္မတရှီကျင့်ဖျင် ခရီးစဉ်အတွင်း ကျွဲနွားတင်ပို့ခွင့် တရားဝင်ဖြစ်လာမလား"
    },
    {
        "url": "https://burma.irrawaddy.com/news/2020/01/17/213228.html",
        "title": "ကျောက်ဖြူ အထူးစီးပွားရေးဇုန် စီမံကိန်း ရပ်တန့်ထားရန် ရခိုင် သယံဇာတ ကွန်ရက် တောင်းဆို",
        "body": "မြန်မာနိုင်ငံသို့ လာရောက်လည်ပတ်မည့် တရုတ်သမ္မတ ရှီကျင့်ဖျင် ခရီးစဉ်အတွင်း ကျောက်ဖြူ အထူးစီးပွားရေးဇုန် စီမံ ကိန်း အပါအဝင် ရေနက် ဆိပ်ကမ်း တည်ဆောက်ရန် အစိုးရနှင့် သဘောတူ လက်မှတ်ထိုးမည့် ကိစ္စအား ရပ်တန့် ထားရန် ရခိုင်သယံဇာတနှင့် သဘာဝ ပတ်ဝန်းကျင် ဆိုင်ရာ ကွန်ရက်မှ ယနေ့ တောင်းဆိုလိုက်သည်။\nရခိုင်ပြည်နယ်အတွင်း လက်ရှိအချိန်တွင် စစ်ရေးပဋိပက္ခ တင်းမာ နေသည့် အချိန် တခုဖြစ်သည်နှင့်အညီ ပြည်သူ ၁ သိန်း ကျော်မှာ စစ်ဘေးရှောင်ဘဝဖြင့် ထွက်ပြေးနေရသည်ဖြစ်ရာ ၎င်းတို့ ဘေးကင်း လုံခြုံစွာ အိမ်ပြန်နိုင်ငံကိုသာ ဦးစား လုပ်ဆောင်သင့်သည့် အချိန်ကာလ ၁ ခု ဖြစ်ကြောင်း ယင်းထုတ်ပြန်ချက်တွင် ဖော်ပြထားသည်။\nရခိုင်သယံဇာတနှင့် သဘာဝ ပတ်ဝန်းကျင် ဆိုင်ရာ ကွန်ရက်မှ ပြောရေးဆိုခွင့်ရှိသူ ဦးထွန်းကြည်က “ ဒီစီမံကိန်းက ကြီး လည်း ကြီးမားတယ်။ မြန်မာနိုင်ငံ ဖွံ့ဖြိုးရေးအတွက် လိုအပ်တယ်ဆိုတာထက် အဓိက တရုတ်နိုင်ငံ ဖွံ့ဖြိုးရေးအတွက် လိုအပ်တဲ့ စီမံကိန်း တခုလို့ ပြောလို့ရတယ်။ အခွင့်အလမ်းနဲ့ စိန်ခေါ်မှု ကြီးမာတဲ့ ဒီလို စီမံကိန်းမျိုးကို အခုလို မြန်မာ နိုင်ငံရဲ့ မဖြေရှင်းနိုင်သေးတဲ့ နိုင်ငံရေး ပြဿနာနဲ့ စစ်ရေးပဋိပက္ခ ပြင်းထန်နေတဲ့ ကာလမှာ မလုပ်သင့်ဘူးမြင်လို့ ဒီကြေငြာချက်ကို ထုတ်ပြန်လိုက်တာပါ ” ဟု ဧရာဝတီသို့ ပြောသည်။\nမြန်မာအစိုးရအနေဖြင့် နှစ်ပေါင်းများစွာ သက်ဆိုးရှည်လာသော ပြည်တွင်းစစ်ကို အဆုံးသတ်ပြီး တိုင်းရင်းသား ပြည်သူ တရပ်လုံး မျှော်လင့်နေကြသည့် အမျိုးသား ညီညွတ်ရေး၊ တန်းတူရေးနှင့် စစ်မှန်သော ဖက်ဒရယ် ပြည်ထောင်စု ပေါ်ထွန်း လာရေးကိုသာ ဦးစားပေး လုပ်ဆောင်ရမည့် ကာလ ၁ ခု ဖြစ်ကြောင်း ထုတ်ပြန်ချက်တွင် ဖော်ပြထားသည်။\nတရုတ်သမ္မတ အနေဖြင့်လည်း မြန်မာနိုင်ငံ၏ အိမ်နီးချင်း နိုင်ငံဖြစ်သည် နှင့်အညီ မိတ်ဆွေကောင်း ပီသစွာဖြင့် ဖွံဖြိုး တိုးတက်ရေးကို အထောက်အကူ ပြုနိုင်မည့် ငြိမ်းချမ်းရေး လုပ်ငန်းစဉ်များကို အစဉ်တစိုက် ကူညီဆောင်ရွက်ပေးရန်လည်း ယင်းကွန်ရက်က တောင်းဆိုထားသည်။\nယင်းအပြင် တိုင်းရင်းသား လူထုတရပ်လုံး လိုအပ်နေသော တန်းတူရေးနှင့် စစ်မှန်သော ဖက်ဒရယ် ဒီမိုကရေစီ ပြည် ထောင်စု စနစ်ကို တည်ဆောက်ရေးကို တရုတ်နိုင်ငံ အနေဖြင့် ပြီးမြောက်အောင် ကူညီဆောင်ရွက်ပေးပြီးမှသာ ဒေသခံ များ၏ သဘောထားဆန္ဒကို ရယူ၍ စီမံကိန်းအား အကောင်အထည် ဖော်သင့်ကြောင်း ထုတ်ပြန်ချက်တွင် တိုက်တွန်း ထားသည်။\nကျောက်ဖြူ မဲဆန္ဒနယ်မှ ပြည်နယ်လွှတ်တော်ကိုယ်စားလှယ် ဦးဖိုးစံက တိုင်းပြည်နှင့် ဒေသခံ ပြည်သူလူထုအတွက် အကျိုး ရှိမည်ဆိုပါက စီမံကိန်း အကောင်အထည်ဖော် ဆောင်ရွက်မည့် အပေါ် ကြိုဆိုမည် ဖြစ်သလို မြေသိမ်း၊ ယာသိမ်း လုပ်ငန်းများနှင့်အတူ ဒေသခံများ လျှစ်လျူရှုပြီး ဂရုမစိုက်သည့် သဘောဖြင့် လုပ်သွားမည် ဆိုပါက ကန့်ကွက် သွားမည် ဖြစ်ကြောင်း ပြောသည်။\nပြည်နယ်လွှတ်တော်ကိုယ်စားလှယ် ဦးဖိုးစံက “ကျနော်တို့ ပြောချင်တာ တိုက်တွန်းချင်တာက ပြည်သူလူထုအတွက် အမှန်တကယ် အကျိုးရှိတယ်။ ဒေသအတွက်လည်း အမှန်တကယ် အကျိုးပြုမယ်။ နိုင်ငံအတွက်လည်း အကျိုးရှိမယ် ဆိုရင်တော့ ကျနော်တို့ကတော့ ကြိုဆိုတယ်။ အဲဒါမျိုး မဟုတ်ဘဲ၊ မြေသိမ်း၊ ယာသိမ်း ကိစ္စတွေနဲ့ ပြဿနာပေါင်း သောင်း ခြောက်ထောင် ဖြစ်ပြီးတော့ နိုင်ငံခြားက လာတဲ့ လူတွေပဲ အလုပ်အကိုင် အခွင့်လမ်း ရပြီးတော့ ပြည်သူတွေပဲ ဒုက္ခရောက် မယ့် အနေအထားဆိုရင်တော့ ကျနော်တို့က ကန့်ကွက်ရမှာ ဖြစ်တယ်” ဟု ဧရာဝတီသို့ ပြောသည်။\n\nတရုတ်သမ္မတ ခရီးစဉ်အတွင် ကျောက်ဖြူ အထူးစီပွားရေးဇုန် အကောင်ထည်ဖော် ဆောင်ရွက်ရန် သဘောတူ လက်မှတ် ထိုးမည်ဆိုသည့် ကိစ္စနှင့် ပတ်သက်ပြီး ကျောက်ဖြူ အထူးစီပွားရေး ဇုန်လေ့လာ စောင့်ကြည့်ရေး အဖွဲ့ကလည်း စီမံကိန်း အကောင်အထည်ဖော် ဆောင်ရွက်မည့် အပေါ် ရပ်တန့်ထားရန် ယမန်နေ့ ဇန်နဝါရီလ ၁၆ ရက် ရက်စွဲဖြင့် သဘောထား ကြေငြာချက် တစောင်ထုတ်ပြန်ထားသည်။\nထိုသဘောထား ကြေငြာချက်တွင် ရခိုင်ပြည်နယ် အတွင်းက စစ်ရေး ပဋိပက္ခနှင့်အတူ စစ်ဘေးရှောင် ပြည်သူ ၁ သိန်း ကျော် အိမ်ပြန်နိုင်ရေးကို ဦးစားပေး စဉ်းစား လုပ်ဆောင်သင့်ကြောင်း၊ ယခင် အကောင်အထည် ဖော်ဆောင်ရွက်ခဲ့သည့် ဂတ်စ်ပိုက်လိုင်းနှင့် ရေနံပိုက် စီမံကိန်းများကြောင့် ဒေသခံပြည်သူ လူထုမှာ လက်ရှိအချိန် အထိ မြေယာ လျော်ကြေး အငြင်းပွားမှု ပြဿနာနှင့်အတူ မိရိုးဖလာ လုပ်ကိုင် စားသောက်နေသည့် လုပ်ကွက်များမှာလည်း ပျက်သုန်းခဲ့ရကြောင်း ဖော်ပြထားသည်။\nကျောက်ဖြူ အထူးစီးပွားရေးဇုန်နှင့် ရေနက်ဆိပ်ကမ်း ဧရိယာ အတွင်း ကျရာက်မည့် ဒေသခံ လယ်သမားများနှင့် ပြည်သူ များ အပေါ်တွင်လည်း အစိုးရနှင့် ကုမ္ပဏီများက လုံလောက်သည့် သတင်းအချက်အလက်ကို မျှဝေခြင်း မရှိသလို နေရာ ပြောင်းရွှေ့ရေး၊ မြေယာလျော်ကြေး နှင့် အလုပ်အကိုင် အခွင့်အလမ်း ဖန်တီးပေးရေး စသည့် လုပ်ငန်းများအတွက်လည်း လက်ရှိအချိန်အထိ တစုံတရာ ညှိနှိုင်းတိုင်ပင် ဆွေးနွေးခြင်းများ မရှိကြောင်း ၎င်းစီမံကိန်း လေ့လာစောင့်ကြည့်ရေး အဖွဲ့၏ ထုတ်ပြန်ချက် တွင် ရေးသား ဖော်ပြထားသည်။\nတရုတ်သမ္မတ ရှီကျင့်ဖျင်သည် ဇန်နဝါရီလ ၁၇ ရက်နှင့် ၁၈ ရက်တို့တွင် မြန်မာနိုင်ငံ လာရောက်ကာ နှစ်ရက်တာ လည်ပတ်ပြီး နေပြည်တော်တွင် အစိုးရ ထိပ်ပိုင်းခေါင်းဆောင်များ နှင့်တွေ့ဆုံမည် ဖြစ်ကြောင်းလည်း သိရသည်။\nထိုသို့ တရုတ်သမ္မတနှုင့် အစိုးရခေါင်းဆောင်များနှင့် တွေ့ဆုံရာတွင် မြန်မာနိုင်ငံ အတွင်း က တရုတ်နိုင်ငံ၏ ရင်းနှီးမြှုပ်နှံမှု လုပ်ငန်းများ အပါအဝင် စစ်မီးတောက်လောင် နေသည့် ရခိုင်ပြည်နယ်အတွင်းမှ ကျောက်ဖြူ အထူးစီးပွားရေးဇုန် ၊ ရေနက်ဆိပ်ကမ်း စသည့် လုပ်ငန်းတချို့ကိုလည်း စတင် အကောင်ထည် ဖော်တည်ဆောက်ရန် သဘောတူလက်မှတ် ရေးထိုးကြမည်ဟု သတင်းများ ထွက်ပေါ်နေသည်။\nYou may also like these stories:\nကျောက်ဖြူ စီမံကိန်းကြီးတွေက အကျိုးကျေးဇူးဆိုတာ ဒေသခံတွေအတွက် ဘာမှ မရှိသေးဘူး\nတရုတ်သမ္မတ ခရီးစဉ်၌ ကျောက်ဖြူ စီးပွားရေးဇုန် လက်မှတ်ထိုးမည်ဆိုသည့် အပေါ် ဒေသခံများ သဘောထား\nတရုတ်စီမံကိန်းကြီးများကြောင့် သဘာဝပတ်ဝန်းကျင်နှင့် လူမှုထိခိုက်မှုများ စိုးရိမ်ရ"
    },
    {
        "url": "https://burma.irrawaddy.com/news/short-news/2019/04/24/189561.html",
        "title": "BRI ဖိုရမ်တက်ရန် ဒေါ်အောင်ဆန်းစုကြည် တရုတ်နိုင်ငံသွား",
        "body": "တရုတ်သမ္မတ ရှီကျင့်ဖျင်၏ ဖိတ်ကြားချက်အရ နိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည် သည် ရပ်ဝန်း တခု၊ လမ်းကြောင်းတခု (BRI) ဒုတိယမြောက် ဖိုရမ် တက်ရောက်ရန် ယနေ့မနက်ပိုင်းက တရုတ်နိုင်ငံ ပေကျင်းမြို့သို့ ထွက်ခွာသွားသည်။\nBRI ၏ အစိတ်အပိုင်း အနေဖြင့် မြန်မာ-တရုတ်စီးပွားရေးစြင်္ကန်တွင် မြန်မာနိုင်ငံ၌ အကောင် အထည်ဖော်ရန် စီမံကိန်း ၃၀ ခုကို အဆိုပြုထားပြီး ကျောက်ဖြူရေနက်စီမံကိန်းနှင့် ရန်ကုန်မြို့သစ် စီမံကိန်းတို့ကဲ့သို့ စီမံကိန်းများလည်း ပါဝင်လျှက်ရှိကြောင်း သိရသည်။\nဒေါ်အောင်ဆန်းစုကြည်၏ ခရီးစဉ်တွင် ၎င်းစီမံကိန်းများထဲမှ မန္တလေး-မူဆယ်ရထားလမ်းနှင့် ပြင်ဦးလွင်မြို့အနီး အကောင်အထည်ဖော်မည် New Mandalay Resort City စီမံကိန်းတို့ကို သဘောတူ လက်မှတ်ရေးထိုးဖွယ်ရှိကြောင်း မန္တလေးတိုင်းဒေသကြီးဝန်ကြီးချုပ် ဒေါက်တာ ဇော်မြင့်မောင် က ပြောထားသည်။\nဒေါ်အောင်ဆန်းစုကြည်၏ ခရီးစဉ်မတိုင်မီ သွားရောက်ခဲ့သည့် တပ်မတော်ကာကွယ်ရေး ဦးစီးချုပ် ဗိုလ်ချုပ်မှူးကြီး မင်းအောင်လှိုင်၏ ခရီးစဉ်တွင်လည်း တရုတ်သမ္မတ ရှီကျင့်ဖျင်နှင့် တွေ့ဆုံရာတွင် BRI စီမံကိန်းများနှင့် ပတ် သက်၍ ဆွေးနွေးမှုများ ရှိခဲ့သည်။\nထိုဆွေးနွေးပွဲတွင် BRI ၏စီမံကိန်းများ အောင်မြင်မည်ဟု ယုံကြည်ကြောင်းနှင့် မြန်မာနိုင်ငံအတွက် အကျိုးဖြစ်ထွန်းစေမည့် စီမံကိန်းများကိုလည်း တပ်မတော်က ပါဝင်ပူးပေါင်းကာ ဆောင်ရွက်သွားမည် ဖြစ်ကြောင်း ဗိုလ်ချုပ်မှူးကြီး မင်အောင်လှိုင်က ပြောခဲ့သည်။\nဒေါ်အောင်ဆန်းစုကြည်၏ ခရီးစဉ်အတွင်း အငြင်းပွားဖွယ်ဖြစ်နေသည့် ဧရာဝတီမြစ်စုံ ရေအားလျှပ်စစ် စီမံကိန်း နှင့် ပတ်သက်၍ ဆွေးနွေးဖွယ်ရှိကြောင်း သုံးသပ်မှုများလည်းရှိနေသည်။\nလူထုဆန့်ကျင် ကန့်ကွက်မှုများရှိနေသည့် မြစ်စုံစီမံကိန်း ဆက်လုပ်မလုပ်ကိုမူ အာဏာရ NLD အစိုးရနှင့် ဒေါ်အောင်ဆန်းစုကြည်တို့ ပြတ်သားစွာထုတ်ဖော်ပြောဆိုခြင်းမရှိသေးပေ။ ထို့ကြောင့် လူထုကလည်း ထိုစီမံကိန်းနှင့် ပတ်သက်၍ စိုးရိမ်မှုများ ရှိနေစဲဖြစ်သည်။\nဒေါ်အောင်ဆန်းစုကြည်အနေဖြင့် တရုတ်ခရီးစဉ်အပြီးတွင် ကမ္ဘောဒီးယားနိုင်ငံ ဝန်ကြီးချုပ် ဟွန်ဆင်၏ ဖိတ်ကြား ချက်အရ တရားဝင်ချစ်ကြည်ရေးခရီးစဉ် ဆက်လက်သွားရောက်မည်ဖြစ်ကြောင်း အတိုင်ပင်ခံရုံးက ထုတ်ပြန်ထားသည်။\nခရီးစဉ်တွင် ဒေါ်အောင်ဆန်းစုကြည်နှင့်အတူ ပြည်ထောင်စုဝန်ကြီးများ ဖြစ်သည့် ဦးသန့်စင်မောင်၊ ဦးဝင်းခိုင်၊ ဦးကျော်တင်၊ ဒုတိယဝန်ကြီးများဖြစ်သည့် ဦးအောင်ထူး၊ ဦးဆက်အောင်နှင့် တာဝန်ရှိသူများ ပါဝင်ကြောင်း သိရသည်။"
    },
    {
        "url": "https://burma.irrawaddy.com/opinion/interview/2020/01/20/213453.html",
        "title": "ဗိုလ်ချုပ် ဂွန်မော်နှင့် ဆက်သွယ်မေးမြန်းခြင်း",
        "body": "ကချင်လွတ်လပ်ရေး အဖွဲ့ (KIO) သည် အစိုးရနှင့် တနိုင်ငံလုံး ပစ်ခတ်တိုက်ခိုက်မှု ရပ်စဲရေး သဘောတူ စာချုပ် (NCA) ကို လက်မှတ်မထိုးရသေးပေ။ သို့သော်လည်း NCA ရေးထိုးနိုင်ရန် အတွက် ပဏာမ အပစ်ရပ်စာချုပ် (Bilateral) ရေးထိုးနိုင်ရေးအတွက် ကြိုးပမ်းမှုများ ရှိသည်။ \nထိုသို့ ကြိုးပမ်းနေမှုအခြေအနေ အပါအဝင် NCA ရေးထိုးနိုင်ရေး အဟန့် အတားဖြစ်နေသည့် အကြောင်းအရာနှင့် လတ်တလော မြန်မာနိုင်ငံကို လာသွားသည့် တရုတ်သမ္မတ ခရီးစဉ်အပေါ် အမြင်တို့ကို ဧရာဝတီက ကချင်လွတ်လပ်ရေး ကောင်စီ (KIC) ၏ ဒုဥက္ကဋ္ဌ – ၁ ဗိုလ်ချုပ်ဂွန်မော် နှင့် ဆက်သွယ်မေးမြန်းထားသည်။ \nမေး။  ။ ကချင် လွတ်လပ်ရေး အဖွဲ့ (KIO) အနေနဲ့ တရုတ်သမ္မတ ရှီကျင့်ဖျင် ခရီးစဉ်ကို ကြိုဆိုသလို မြန်မာနိုင်ငံသား တွေရဲ့ လိုအပ်ချက်ကို ကူညီပေးဖို့ နိုင်ငံသားတွေရဲ့ ခံစားချက်ကို နားလည်ပေးဖို့ဆိုပြီး ဇန်နဝါရီ ၁၆ ရက်က ထုတ်ပြန် ချက်မှာ ဖော်ပြထားတာ တွေ့ရပါတယ်။ ဘယ်လို အကြောင်းအရာတွေ တရုတ်သမ္မတကို နားလည်ပေးဖို့ ပြောတာလဲ။\nဖြေ။  ။ မြန်မာနိုင်ငံသားများအနေနဲ့ ကြိုဆိုသူတွေရှိမှာ ဖြစ်ပြီး ဝေဖန်သူများလည်း ရှိနိုင်ပါတယ်။ ဘယ်လိုပဲဖြစ်ဖြစ် နိုင်ငံ သားများအနေနဲ့ စိတ်ထဲက ခံစားချက်တွေကို ဖော်ပြနေကြတာ ဖြစ်ကြောင်း နားလည်စာနာပေးနိုင်ဖို့ ဖြစ်ပါတယ်။\nမေး။  ။  တရုတ်သမ္မတ ခရီးစဉ်အတွင်း မြစ်ဆုံစီမံကိန်းကို အပြီးတိုင် ဖျက်သိမ်းဖို့နဲ့ ကချင်ပြည်နယ် အတွင်းက တရုတ် ရင်းနှီးမြှုပ်နှံမှုတွေ၊ တရုတ်–မြန်မာ စီးပွားရေး စင်္ကြန်အတွင်း အကောင်အထည်ဖော်နေတဲ့ စီမံကိန်းတွေမှာ နိုင်ငံတကာ စံနှုန်းအတိုင်း လေးစားဖို့၊ မျှတတဲ့ မူဝါဒ ရှိဖို့ ကချင်အရပ်ဘက် အဖွဲ့အစည်းတွေက တောင်းဆိုထားကြပါတယ်။ ဒီဟာတွေ အပေါ် KIO ရဲ့ သဘောထားကို သိပါရစေ။\nဖြေ။  ။ [တရုတ်သမ္မတအနေနဲ့] မြစ်ဆုံစီမံကိန်း အပါအဝင် ရင်းနှီးမြှုပ်နှံမှုတွေနဲ့ ပတ်သက်ပြီး မြန်မာနိုင်ငံသားများကို တိုက်ရိုက် တွေ့ဆုံပြောပြ၊ ဆွေးနွေးနိုင်ရင် ကောင်းမယ်လို့ မြင်ပါတယ်။ အဲဒီလို တွေ့ဆုံနိုင်ရင် ပြည်သူရဲ့ စိုးရိမ်ပူပန်မှု တွေကို ကြားရမယ်၊ ပြန်ပြီး ရှင်းလင်းပြနိုင်မှာ ဖြစ်ပါတယ်။\nKIO အနေနဲ့ကတော့ နိုင်ငံသားများရဲ့ သဘောထားတွေကို ပြောပြနိုင်မှာ ဖြစ်သလို မြစ်ဆုံစီမံကိန်းနဲ့ ပတ်သက်ပြီး သိစေလိုတဲ့ သတင်းစကားများကို နိုင်ငံသားများဆီ ပေးပို့နိုင်ပါတယ်။ ဆုံးဖြတ်ချက် ချဖို့ကတော့ KIO ဆီမှာ မရှိပါဘူး။\nမေး။  ။ ဇန်နဝါရီလ တရုတ်အထူး ကိုယ်စားလှယ် မစ္စတာ ဆွန်းကော့ရှန်က KIO နဲ့ မြောက်ပိုင်း မဟာမိတ်အဖွဲ့ဝင်တွေ တွေ့တာ ဘယ်လို ရည်ရွယ်ချက်တွေကြောင့်ပါလဲ။ တရုတ်တို့က နယ်စပ်က တိုင်းရင်းသား လက်နက်ကိုင်အဖွဲ့တွေကို ဖိအား တစုံတရာ ထပ်ပေးတာမျိုး ရှိပါသလား။\nဖြေ။  ။ မစ္စတာ ဆွန်းကော့ရှန်ကတော့ KIO နဲ့ မကြာခဏလာရောက် တွေ့ဆုံပါတယ်။ ဇန်နဝါရီလ ခရီးစဉ်ကလည်း ငြိမ်းချမ်းရေးဆိုင်ရာ ကိစ္စရပ်များအပြင် တရုတ်နိုင်ငံ သမ္မတရဲ့ ခရီးစဉ်ရှိကြောင်း သတင်းစကားလည်း ပါ ပါတယ်။ ဖိအားပေးတာမျိုးတော့ မရှိပါဘူး။\nမေး။  ။ KIO အပါအဝင် မြောက်ပိုင်း မဟာမိတ် အဖွဲ့ဝင်များနဲ့ အစိုးရတို့ တွေ့ဆုံညှိနှိုင်းဖို့က ဖေဖော်ဝါရီထဲ ရွှေ့သွားပြီလို့ သိရတယ်။ အဓိက အခက်အခဲက ဘာကြောင့်လဲ။ နှစ်ဖက် ပဏာမ အပစ်အခတ်ရပ်စဲရေး စာချုပ် ရလာဖို့ အတွက်ကော ဘယ်လောက် နီးစပ်ပြီလဲ။\nဖြေ ။  ။ တွေ့ဆုံဖို့ ရက်ရွှေ့ရတာက အခက်အခဲ တစုံတရာကြောင့် မဟုတ်ပါဘူး။ နှစ်ဖက်စလုံးမှာ အချိန်ဇယားတွေ ရှိနေ ပြီးသား ဖြစ်တာရယ်၊ တရုတ်နှစ်သစ်ကူး အချိန် ဖြစ်တာရယ်ကြောင့်ပါ။ စာချုပ် မူကြမ်းကို အပြန်အလှန် ဆွေးနွေးနေ ကြတာဆိုတော့ ဘယ်လောက် သဘောတူညီချက်ရပြီလဲ ဆိုတဲ့အပေါ် မူတည်ပါတယ်။ ကြိုးစား ညှိနှိုင်းနေကြပါတယ်။\nမေး။  ။ ဇန်နဝါရီ ဒုတိယ အပတ် (ဇန် ၁၃–၁၆) အတွင်း NCA အပစ်ရပ်စာချုပ် လက်မှတ်ရေးထိုးထားတဲ့ တိုင်းရင်းသား လက်နက်ကိုင် အဖွဲ့အစည်းတွေရဲ့ နိုင်ငံရေး ဆွေးနွေးမှု မူဘောင် ပြင်ဆင်ရေးနဲ့ သက်ဆိုင်တဲ့ အစည်းအဝေးမှာ KIO နဲ့ တခြား NCA အပစ်ရပ် လက်မှတ်မထိုးရသေးတဲ့ အဖွဲ့တွေ တက်ရောက် ဆွေးနွေးတယ်လို့ သိရတယ်။ ဘယ်လို ကဏ္ဍ တွေကို အဓိက ပါဝင် ဆွေးနွေးပါလဲ။\nဖြေ ။  ။ မူဘောင်ပြင်ဆင်ရေး အစည်းအဝေးမှာ တက်ရောက်တာ မဟုတ်ပါဘူး။ ဖက်ဒရယ်အခြေခံမူ ဆိုင်ရာ ဆွေးနွေးပွဲ တွေ ရှိတဲ့အခါ တက်ရောက်တာ ဖြစ်ပါတယ်။\nမေး။  ။ တနှစ်ကျော်ကြာ ရပ်တန့်နေတဲ့ တရားဝင် ငြိမ်းချမ်းရေး ဆွေးနွေးမှုတွေ ပြန်စပြီ ဆိုတော့ KIO ကရော ဘယ်လို ပါဝင် ဆောင်ရွက်သွားဖို့ ရှိပါလဲ။\nဖြေ ။  ။  ဒီဆွေးနွေးမှုတွေက NCA လက်မှတ်ထိုးထားတဲ့ အဖွဲ့များရဲ့  ဆွေးနွေးမှုတွေ ဖြစ်ပါတယ်။ KIO အပါအဝင် မြောက် ပိုင်း အဖွဲ့တွေကတော့ အစိုးရ ကိုယ်စားလှယ်များနဲ့ ကြိုတင် ကန့်သတ်ချက်များ မထားရှိသော အပစ်အခတ် ရပ်ဆိုင်းရေး စာချုပ်အတွက် တွေ့ဆုံ ဆွေးနွေးနေကြပါတယ်။\nမေး။  ။ KIO  က NCA ကို လက်မှတ် ရေးထိုးတော့မယ်လို့ သတင်းတွေ ကြားရပါတယ်။ ၂၀၁၅ ကနေ ၄ နှစ်ကျော်ကြာမှ တနိုင်ငံလုံး အပစ်ရပ်စာချုပ်မှာ လက်မှတ်ထိုးဖို့ ဆိုတာ KIO ဘက်က ပြင်ချင်တာတွေ ပြင်လို့ရသွားလို့လား။ ဘာကြောင့် လဲ။ ဒီ NCA လက်မှတ်ထိုးဖို့ တရုတ်ရဲ့ ကူညီမှု တစုံတရာ ရှိခဲ့ပါလား။\nဖြေ။  ။ ကြိုတင်ကန့်သတ်ချက် မထားရှိသော အပစ်အခတ်ရပ်ဆိုင်းရေး စာချုပ် လက်မှတ်ရေးထိုးပြီးရင် စစ်ဘေးရှောင် (IDP’s)  များ နေရပ်ပြန်ရေး၊ NCA လက်မှတ်ရေးထိုးရေး ကိစ္စများကို ဆက်ပြီး ဆွေးနွေးသွားကြမှာ ဖြစ်ပါတယ်။\nမေး။  ။ အစိုးရ ငြိမ်းချမ်းရေး ကိုယ်စားလှယ်အဖွဲ့နဲ့ KIO တို့ သီးသန့် ထပ်မံ တွေ့သွားဖို့ ရှိပါသလား။ ဘယ်တော့လောက် ဖြစ်နိုင်ပါသလဲ။ မတွေ့ဖြစ်ရင်ကော ဘာကြောင့်ပါလဲ။\nဖြေ။  ။ လိုအပ်ရင် သီးသန့် ဆွေးနွေးမှုတွေ ရှိလာမှာ ဖြစ်ပါတယ်။ ခုချိန်မှာတော့ မရှိသေးပါဘူး။\nမေး။  ။ ဇန်နဝါရီ ၁၆ ရက်နေ့က ရှမ်းပြည်နယ် မြောက်ပိုင်းမှာမိတဲ့ လက်နက်ခဲယမ်းတွေဟာ KIO ထုတ်တွေလို့ တပ်မတော်ဘက်က ပြောပါတယ်။ ဒီကိစ္စနဲ့ ပတ်သက်ပြီး KIO ဘက်က ရှင်းပြချက်ကို သိချင်ပါတယ်။\nဖြေ။  ။ သတင်းတွေ တက်လာမှ ကျနော်တို့ သိရတာပါ။ KIO ကထုတ်တယ်ဆိုတာကတော့ မဟုတ်ပါဘူး။ KIO မှာ အသေးစား ပြုပြင်ရေး လုပ်ငန်းရုံတွေပဲ ရှိတာပါ။\nမေး။  ။ ပြီးခဲ့တဲ့ ၂၀၁၉ နှစ်ကုန်ပိုင်းမှာ ချင်းမိုင်မြို့မှာ ဗိုလ်ချုပ်ကြီး အင်ဘန်လနဲ့ အစိုးရအဖွဲ့ သီးခြား တွေ့ဆုံခဲ့တယ်။ အဲဒီ ဆွေးနွေးပွဲက ဘာတွေ ဆွေးနွေးတာလဲ။\nဖြေ။  ။ အလွတ်သဘော တွေ့ဆုံကြတာ ဖြစ်ပါတယ်။ ငြိမ်းချမ်းရေးဆိုင်ရာ ကိစ္စများ၊ မြောက်ပိုင်းအဖွဲ့များရဲ့ လိုလားချက် များကို အလွတ်သဘော ပြောဆိုဆွေးနွေးကြတာ ဖြစ်ပါတယ်။\nမေး။  ။ မြောက်ပိုင်း မဟာမိတ်တွေ အပစ်ရပ် လက်မှတ်ထိုးနိုင်ရေးအတွက် ဘယ်အရာက အဟန့်အတား ဖြစ်နေတာလဲ။\nဖြေ။  ။ တချို့အချက်တွေကို ပြောရမယ်ဆိုရင် ၂ ဖက် လက်ခံဖို့ ခက်ခဲစေမယ့် ကြိုတင် ကန့်သတ်ချက်တွေ မထားရှိရေး၊ သက်သက်အဖြစ် ပါဝင်သူများအနေနဲ့ တစုံတရာ ပြဿနာ ဖြစ်ပွားလာခဲ့ရင် “ကြားဝင်စေ့စပ် ဖြေရှင်းသူ” အဖြစ် တာဝန်   ရှိမရှိ ဆိုတဲ့ အချက်တွေ ဖြစ်ပါတယ်။\nမေး။  ။ ICJ ကိစ္စမှာ တခြားလက်နက်ကိုင် အဖွဲ့တွေက သဘောထားထုတ်ပြန်ပေမယ့် KIO ကတော့ နှုတ်ဆိတ်ခဲ့တာ တွေ့ရပါတယ်။ ဘာကြောင့်ပါလဲ။\nဖြေ။  ။ KIO အနေနဲ့ တစုံတရာ ပြောဖို့ မလိုအပ်ဘူးလို့ ထင်မြင်တဲ့အတွက်ကြောင့် ဖြစ်ပါတယ်။ \nYou may also like these stories:\nအာဂျင်တီးနားတွင် ဒေါ်အောင်ဆန်းစုကြည် တရားစွဲခံရ\nငြိမ်းချမ်းရေးအထောက်အကူပြုရုံးအဖွဲ့ကို တိုးချဲ့ဖွဲ့စည်းမည်ဟု အစိုးရပြော\nလာမည့်လ တရားဝင်ဆွေးနွေးပွဲများ ပြန်စရန် အစိုးရနှင့် အပစ်ရပ်အဖွဲ့များ မျှော်မှန်း"
    },
    {
        "url": "https://burma.irrawaddy.com/news/2019/06/21/195617.html",
        "title": "ကိုရီးယားကျွန်းဆွယ်အရေး ခေါင်းဆောင်နှစ်ဦး ဆွေးနွေး",
        "body": "မြောက်ကိုရီးယား နိုင်ငံသို့ အလည်အပတ်ရောက်ရှိနေသည့် တရုတ်သမ္မတ ရှီကျင့်ဖျင်သည် ကိုရီးယား ကျွန်းဆွယ်၏ နိုင်ငံရေး အခြေအနေနှင့် ပတ်သက်၍ ခေါင်းဆောင်ကြီး ကင်ဂျုံအန်းနှင့် အကျယ်တဝင့် ဆွေးနွေးခဲ့ကြပြီး၊ ရှုပ်ထွေးသော အပြောင်းအလဲများကို နှစ်နိုင်ငံ ခိုင်မာသော ဆက်ဆံရေးဖြင့်  လက်တွဲရင်ဆိုင်သွားရန် ညှိနှိုင်းနိုင်ခဲ့ကြောင်း မြောက်ကိုရီး ယား အစိုးရက မီဒီယာက ယနေ့ ဆိုသည်။\n“ခေါင်းဆောင်ကြီး နှစ်ဦးတို့သည် ကိုရီးယား ကျွန်းဆွယ် နိုင်ငံရေး အခြေအနေ၊ အခြား အလေး အနက်ထားရမည့် နိုင်ငံ တကာနှင့် ဒေသတွင်းရေးရာတို့ အပေါ် အကျယ်တဝင့် အမြင်ချင်း ဖလှယ်ခဲ့ကြကြောင်း” KCNA က သတင်းထုတ်ပြန် သည်။\n၎င်းတို့သည် ပတ်ဝန်းကျင် ဆိုင်ရာ အလေးအနက် ရှုပ်ထွေး ပြောင်းလဲမှုနှင့် ရင်ဆိုင်နေရသော နှစ် နိုင်ငံ အပြန်အလှန် အကျိုးစီးပွားနှင့် ပတ်သက်၍ တရုတ်-မြောက်ကိုရီးယား ဆက်ဆံရေးအပေါ် အလေးပေးဆွေးနွေးခဲ့ကြကြောင်း၊ ဒေသတွင်း ငြိမ်းချမ်းရေး၊ တည်ငြိမ်ရေးနှင့်ဖွံ့ဖြိုးရေးတို့ကို ဦးစား ပေးဆောင်ရွက်ကြမည်ဖြစ်ကြောင်း အဆိုပါသတင်းတွင် ဖော်ပြထားသည်။\nသို့သော် ဝါရှင်တန်နှင့် ပြုံယမ်းတို့ အကြား နျူးကလီးယား အရေးနှင့် စီးပွားရေး ပိတ်ဆို့မှု ဖယ်ရှား ရေးတို့ အပြန်အလှန် မရရှိမှုကို ယခုဆွေးနွေးမှု၌ ထင်ထင်ရှားရှား ချပြခဲ့ခြင်းမရှိကြောင်း ကိုရီးယား ဗဟိုသတင်းအေဂျင်စီ(KCNA)က ဆိုသည်။\nတရုတ်အစိုးရ အာဘော် မီဒီယာကမူ ဝါရှင်တန်ထံမှ လိုလားအပ်သည့် တုံ့ပြန်မှုကို စောင့်ဆိုင်းနေ ကြောင်း၊ တဖက်နှင့် တဖက် ကျိုးကြောင်း ဆီလျော်သည့် စိုးရိမ်ပူပန်မှုများ ပြေလည်စေမည့် အဖြေရှာ တွေ့ရန် မြောက်ကိုရီးယားကို အမေရိကန် အနေဖြင့် ခရီးတဝက်တွင် တွေ့သင့်ကြောင်း ကင်ဂျုံအန်းက သမ္မတ ရှီကျင့်ဖျင်ကို ပြောကြားသည်ဟု အစောပိုင်းတွင် သတင်းထုတ်ပြန်ထားခဲ့သည်။\nတရုတ် အစိုးရအနေဖြင့် ကိုရီးယားကျွန်းဆွယ် နျူးကလီးယားကင်းစေရေး အပြုသဘော ဆောင်သည့် ကဏ္ဍမှ ပါဝင် လိုသည့်ဆန္ဒရှိပါကြောင်း သမ္မတ ရှီကျင့်ဖျင်က ပြောကြားခဲ့သည်။\n“နိုင်ငံတကာ အသိုင်းအဝိုင်း အနေနဲ့ အမေရိကန်နဲ့ မြောက်ကိုရီးယား ဆက်ဆွေးနွေးဖြစ်ပြီးတော့ အကျိုးရှိစေဖို့ မျှော်လင့်နေပါတယ်” ၎င်းက ပြောကြားခဲ့ကြောင်း တရုတ် CCTV ရုပ်သံလိုင်းက ထုတ်လွှင့်ခဲ့သည်။\nကြာသပတေးနေ့ နှောင်းပိုင်းက သမ္မတရှီကျင့်ဖျင်နှင့် ခေါင်းဆောင်ကြီး ကင်ဂျုံအန်းတို့သည် ညစာစားပွဲ တက်ရောက် ခဲ့ကြပြီး တင်ဆက်ဖျော်ဖြေမှုများ အတူကြည့်ရှုခဲ့ကြကြောင်း သတင်းများက ဆိုသည်။ သောကြာနေ့နှောင်းပိုင်း၌မူ တရုတ်သမ္မတ၏ ခရီးစဉ် အဆုံးသတ်ခဲ့သည်။\nသမ္မတ ရှီကျင့်ဖျင်သည် လာမည့်သီတင်းပတ်တွင် ဂျပန်နိုင်ငံ၌ သမ္မတ ဒေါ်နယ်ထရမ့်နှင့် တွေ့ဆုံမည် ဟု မျှော်လင့်ရပြီး နျူးကလီးယား စေ့စပ်ညှိနှိုင်းမှုနှင့် ပတ်သက်၍ ကင်ဂျုံအန်းထံမှ သတင်းစကားကို လက်ဆောင်ပါးနိုင်ဖွယ်ရှိသည်။\nYou may also like these stories:\nတရုတ်သမ္မတ ရှီကျင့်ဖျင် မြောက်ကိုရီးယား သွားမည်\nရှီကျင့်ဖျင်ကို ခေါင်းကိုက်စေသော ဟောင်ကောင် အကျပ်အတည်း\nနျူကလီးယား ဆွေးနွေးပွဲ၌ အမေရိကန် လှည့်ဖြားလိုသည့် ရည်ရွယ်ချက်ရှိဟု ကင်ဂျုံအန်း ပြော\nထရမ့်-ကင်မ် ထိပ်သီးအစည်းအဝေး သဘောတူညီချက် မရခဲ့"
    },
    {
        "url": "https://burma.irrawaddy.com/opinion/interview/2020/01/15/213026.html",
        "title": "တရုတ်သမ္မတ ရှီကျင့်ဖျင်၏ မြန်မာနိုင်ငံ ခရီးစဉ် အပေါ် သူတို့ အမြင်များ",
        "body": "တရုတ်သမ္မတ ရှီကျင့်ဖျင်သည် ယခုလ ဇန်နဝါရီ ၁၇ ရက်မှ ၁၈ ရက်အထိ မြန်မာနိုင်ငံသို့ နှစ်နိုင်ငံ သံတမန် ဆက်ဆံရေး နှစ် ၇၀ ပြည့် ချစ်ကြည်ရေးခရီးစဉ်အဖြစ်၂ ရက်ကြာ လာရောက်မည် ဖြစ်သည်။\n၎င်းသည် ဒုသမ္မတအဖြစ် တာဝန်ယူထားစဉ် ၂၀၀၉ ခုနှစ်က မြန်မာနိုင်ငံသို့ လာရောက်ခဲ့ဖူးပြီး သမ္မတဖြစ်ပြီး နောက်ပိုင်း ယခုအကြိမ်သည် ပထမဆုံး လာရောက်ခြင်း ဖြစ်သည်။\nထိုခရီးစဉ်တွင် တရုတ်နိုင်ငံ၏ မဟာဗျူဟာ ရပ်ဝန်းနှင့်လမ်းမ စီမံကိန်းများ (BRI) အတွက် မြန်မာနိုင်ငံအတွင်း ပြုလုပ်မည့် စီမံကိန်းများ၊ နှစ်နိုင်ငံကြားကုန်သွယ်ရေးနှင့် စီးပွားရေးဇုန်များ အကောင်အထည်ဖော်ရေးတို့ကို သဘောတူ လက်မှတ်ရေး ထိုးဖွယ်ရှိကြောင်းလည်း လေ့လာသူများက ဆိုထားသည်။\n၎င်း၏ ခရီးစဉ်အတွင်း မြန်မာပြည်သူများ ကန့်ကွက်နေသည့် မြစ်ဆုံကဲ့သို့ စီမံကိန်းများနှင့် အခြားသော တရုတ်ရင်းနှီးမြှုပ် နှံမှု စီမံကိန်းများအား ပွင့်လင်းမြင်သာမှုနှင့် တာဝန်ယူမှု တာဝန်ခံမှုရှိရေး၊ တရုတ်-မြန်မာ နယ်စပ်ဒေသ တိုက်ပွဲများရပ် တန့်ရေးတို့ကို တရုတ်နိုင်ငံက ပိုမိုတွန်းအားပေးရန် မျှော်လင့်မှုများလည်း ရှိနေသည်။\nသံတမန် ဆက်ဆံရေး နှစ် ၇၀ ပြည့်နှင့်အတူ နှစ်နိုင်ငံကြား နိုင်ငံရေး၊ စီးပွားရေး၊ စစ်ရေး ဆက်နွယ်မှုများနှင့် ပတ်သက်၍ တရုတ်သမ္မတ၏ ခရီးစဉ်အပေါ် နယ်ပယ်အသီးသီးက လူပုဂ္ဂိုလ်များ၏ သဘောထား အမြင်များကို ဧရာဝတီက စုစည်း ဖော်ပြလိုက်ပါသည်။\nဒေါ်ခင်ခင်ကျော်ကြီး\nလက်ထောက် ဒါရိုက်တာ၊ Research Program၊ ISP-Myanmar\nတရုတ်သမ္မတ လာတဲ့ ခရီးစဉ်က အကြမ်းဖျင်းပြောရင် တရုတ်-မြန်မာသံတမန် ဆက်ဆံရေး နှစ် ၇၀ ပြည့်အတွက် ချစ် ကြည်ရေးခရီးစဉ် လာတယ်။ သဘောကတော့ တရုတ်-မြန်မာချစ်ကြည်ရေးကို ပိုပြီးတော့ ခိုင်မာအောင် ကွန်ကရစ် လောင်းတဲ့ သဘောမျိုးလို့ ယူဆရတယ်ပေါ့နော်။\nနောက်တခုကတော့ ဒီခရီးစဉ်မှာ တရုတ်သမ္မတက သူတို့ရဲ့ ရပ်ဝန်းနဲ့လမ်းမစီမံကိန်းပေါ့။ သူသွားတဲ့ ခရီးစဉ်တွေတိုင်းမှာ ဒီစီမံကိန်း အတွက် သဘောတူညီမှုတွေ ရအောင် ပိုပြီးတော့ တွန်းအားပေးတဲ့ သဘောတွေ ရှိခဲ့တယ်။ ဒီခရီးစဉ်မှာလည်း တရုတ်နဲ့ မြန်မာ စီးပွားရေး စင်္ကြန်လမ်းနဲ့ ပတ်သက်လို့ အလွတ်သဘောဆွေးနွေးချက်တွေ၊ ဝန်ကြီးဌာနချင်း ဆွေးနွေး ချက်တွေ ရှိတယ်။ အဲဒါတွေကို ဒီခရီးစဉ်မှာ သဘောတူ စာချုပ်တွေ လက်မှတ်ထိုးဖို့ ရှိမယ်ပေါ့။\nတရုတ်- မြန်မာဆက်ဆံရေးမှာ ရှိနေတဲ့ စီးပွားရေးစင်္ကြန် ပူးပေါင်း ဆောင်ရွက်မှုကိုလည်း တဆင့် ပိုပြီးတော့မှ တွန်းအား ပေးတဲ့သဘောလို့ ယူဆရပါတယ်။ အရင်က ထိုးထားတဲ့ သဘောတူညီချက်တွေ၊ ဝန်ကြီးဌာနချင်း အလုပ်သဘော ဆွေး နွေးထားချက်တွေကို သမ္မတက အနားလာသတ်တဲ့ သဘောလို့ပဲ မြင်ပါတယ်။\nဦးသန်းစိုးနိုင်\nနိုင်ငံရေး လေ့လာသုံးသပ်သူ\nအဓိကကတော့ One Belt One Road (OBOR) နဲ့ ဆက်စပ် ပတ်သက်တဲ့ စီမံကိန်းတွေ အကောင်အထည်ဖော်ရေးနဲ့ နယ် စပ်ဒေသမှာ ကုန်သွယ်ရေးဇုန်တွေ ထူးထောင်ရေးကိစ္စတွေပေါ့။ အဲဒါနဲ့ တဆက်တည်း တရုတ်နိုင်ငံခြားရေး သံတမန် မစ္စ တာ ဆွန်ကော့ရှန်က ရှမ်းပြည်မြောက်ပိုင်းက မဟာမိတ် လက်နက်ကိုင် အဖွဲ့တွေနဲ့ တွေ့ဆုံခဲ့ပါတယ်။ အဲဒီအတွက် စီးပွား ရေး ပူးပေါင်းဆောင်ရွက်ရေးကို တိုးမြှင့်ဖို့ လိုအပ်တာနဲ့အမျှ ငြိမ်းချမ်းရေးနဲ့ ပတ်သက်တဲ့ ကိစ္စရပ်တွေမှာလည်း သူတို့ရဲ့ တွန်းအားပေးမှုတွေ ရှိလာလိမ့်မယ်လို့ မျှော်လင့်ပါတယ်။\nစီးပွားရေးနဲ့ ပတ်သက်လို့တော့ အပြောင်းအလဲက သိပ်ကြီးကြီးမားမား ရှိမှာတော့ မဟုတ်ပါဘူး။ လက်ပံတောင်းတောင်လို၊ မြစ်ဆုံလို စီမံကိန်းတွေက အစပြုပြီး တရုတ်ရဲ့စီမံကိန်းတွေအပေါ် ပြည်သူတွေဘက်က ယေဘူယျအားဖြင့် သိပ်ပြီးတော့ မကျေလည်မှုတွေ ရှိနေတာက မှန်ပါတယ်။ တရုတ်ဘက်ကလည်း OBOR စီမံကိန်းတွေနဲ့ ပတ်သက်ပြီး အတော်လေးကို တွန်းအားပေးချင်တဲ့ သဘောရှိတယ်။\nဘာလို့လဲဆိုတော့ ကူမင်း-မန္တလေး ရထားလမ်းဆိုရင် ၃ နှစ်ကျော် ကြာခဲ့ပြီ။ မြေပြင်အနေအထား စစ်ဆေးတာ၊ မြေပုံထုတ် တာ စတဲ့အဆင့်တွေ ရောက်နေပေမယ့် နှေးနေတာပေါ့။ ရွှေလီဘက်မှာကျတော့လည်း ရထားလမ်းတွေ၊ ဘူတာတွေက ပြီးနေပြီ၊ ဒီဘက် မူဆယ်ဘက်ကျတော့ မြေပြင်တိုင်းတာမှုပဲ ရှိသေးတော့၊ ဒါတွေအပေါ်မှာ တရုတ်ကသိပ်ပြီး အားမလို အားမရ ဖြစ်တာတွေလည်း ရှိမှာပေါ့။\nနောက်တခုက နယ်စပ်ဒေသ ကုန်သွယ်ရေးမြှင့်တင်ဖို့ပေါ့။ အဲဒီမှာလည်း သူတို့ဘက်က ပြင်ဆင်ထားတာတွေ ရှိပေမယ့် ဒီဘက်က ပြင်ဆင်မှုတွေက မရှိသေးဘူး။ နောက်ပြီး ကျောက်ဖြူ စီမံကိန်းမှာလည်း လက်တွေ့ လုပ်ဆောင်မှုတွေက အခုမှ စမယ့် သဘောပေါ့။ ခြုံပြောရရင် မြန်မာပြည်နဲ့ MOU စာချုပ်တွေ လက်မှတ်ထိုးထားပြီး လက်တွေ့ အကောင်အထည်ဖော် မှုမှာ နောက်ကျနေတဲ့ အတွက် သူတို့က တွန်းအားပေးချင်တဲ့ သဘောလို့ပဲ ယူဆပါတယ်။\nဒါတွေနဲ့ သွယ်ဝိုက်ပြီးတော့လည်း မူဆယ်-မန္တလေး ရထားလမ်း လုပ်မယ်ဆိုရင် မြောက်ပိုင်း လက်နက်ကိုင်အဖွဲ့တွေ လှုပ် ရှားတဲ့ နေရာဖြစ်တော့ အဲဒီနေရာတွေမှာ စစ်ရေး လှုပ်ရှားမှုတွေ လျော့ကျလာအောင် သူတို့ဘက်ကလည်း တွန်းအားပေး လိမ့်မယ်လို့ ယူဆရပါတယ်။ အကျိုးသက်ရောက်မှုအနေနဲ့ သူ့ရဲ့ခရီးစဉ်ဟာ မြန်မာပြည် ငြိမ်းချမ်းရေး အတွက်လည်း အထူးသဖြင့် ရှမ်းမြောက်ဒေသမှာ အတော်လေး တိုးတက်မှုများ ရလာမလားလို့ မျှော်လင့်မိပါတယ်။\nဦးအောင်သူငြိမ်း\nပြင်ပ ဆက်ဆံရေး ဒါရိုက်တာ၊ ISP Myanmar\nကျနော် မြင်တာတော့ ဒီခရီးစဉ်က အရေးကြီးတယ်။ အရေးကြီးတယ်ဆိုတာက ဆယ်စုနှစ် တခု ကျော်ပြီးမှ လာတဲ့ ခရီးစဉ် ဖြစ်တယ်။ နောက်တခုက ကျတော့ Symbolic သဘောမျိုးပေါ့။ အာဆီယံနိုင်ငံတွေကို လှည့်ပြီးတော့မှ နောက်ဆုံးခရီးစဉ် အဖြစ် ရောက်လာတဲ့ ခရီးစဉ် ဖြစ်တော့ ကျန်တဲ့ နိုင်ငံရေးအခြေအနေ ပေါင်းစုံနဲ့ တွက်မယ်ဆိုရင် အရေးကြီးတယ်လို့ ထင် ပါတယ်။\nတရုတ်-မြန်မာ ဆက်ဆံရေးက တလျှောက်လုံး ဆက်ရှိခဲ့တာ၊ သမ္မတ မလာပေမယ့်လည်း ရှိတာပဲ။ တခုရှိတာက သမ္မတ လာတဲ့အခါကျတော့ အရေးကြီးတဲ့ တချို့ နားလည်မှု စာချွန်လွှာ၊ MOU တွေ ထိုးမယ်ဆိုတာကတော့ ယေဘူယျလုပ်ထုံး လုပ်နည်းပါပဲ။ ရှိမယ်လို့လည်း ယူဆပါတယ်။\nမြောက်ပိုင်းက လက်နက်ကိုင် ပဋိပက္ခတွေနဲ့ ပတ်သက်လို့တော့ ဒီလို ထိပ်သီး ခေါင်းဆောင်လာတဲ့ အချိန်မှာ ဒီလိုကိစ္စ တွေကို ဆွေးနွေးမယ်လို့တော့ မယူဆဘူး။ တရုတ်နိုင်ငံက လိုချင်တဲ့ အနေအထားက ကျနော်တို့ဆီမှာ လုံးဝ ငြိမ်းချမ်းရေး ရသွားတဲ့ အနေအထားလောက်အထိ မမျှော်လင့်ထားဘူးလို့ ထင်တယ်။ ဒါကလည်း သူတပါးနိုင်ငံရဲ့ ပြည်တွင်းရေးကိစ္စ လို့ သူတို့ ခံယူမှာပေါ့နော်။\nအဲဒီတော့ သူတို့ လုပ်တဲ့ကိစ္စက ပဋိပက္ခကြီး တစုံလုံး အသွင်းပြောင်း ဖွံ့ဖြိုးတိုးတက်သွားတဲ့ အနေအထား ဖြစ်ချင်မှဖြစ် မယ်။ ကျနော် မြင်တာကတော့ တည်ငြိမ်မှု ရတယ်ဆိုလို့ရင် အလုပ်လုပ်လို့ ကိုင်လို့ရတယ်ဆို ပြီးပြီ အဲဒီလို ပုံစံမျိုးသွားဖို့ ပိုများပါတယ်။ အခုက ကမ္ဘာပေါ်မှာလည်း စီးပွားရေး အကြပ်အတည်းက ရှိတယ်။\nမြန်မာနိုင်ငံမှာ အလုံးအရင်းနဲ့ ရင်းနှီးမြှုပ်နှံဖို့ဆိုရင် တရုတ်ကလွဲပြီး တခြားနိုင်ငံ မရှိသလောက် အနေအထားရှိတယ်။ ရင်းနှီးမြှုပ်နှံမှု ခွင့်ပြုထားတဲ့ စာရင်းတွေ ကြည့်ရင်တော့ တရုတ်က ဒုတိယ ဖြစ်တယ်။ ဒါပေမယ့်လည်း ပြဿနာက ကျနော် တို့ ဘာလိုချင်တာလဲ၊ ကျနော်တို့ အခြေအနေနဲ့ ကိုက် ညီမှာက ဘာလဲဆိုတာ စဉ်းစားသင့်တယ် ထင်တယ်။ တရုတ်ဘက် ကတော့ သူ့ရဲ့ ပရောဂျက်ကြီးတွေ၊ စီမံကိန်းကြီးတွေ အဆိုပြုလိမ့်မယ်၊ စဉ်စားဖို့ကတော့ ကျနော်တို့အပိုင်းမှာ သေချာ လုပ်ဖို့ လိုမယ်လို့ ထင်ပါတယ်။\nဦးမောင်မောင်စိုး\nနိုင်ငံရေး လေ့လာသုံးသပ်သူ\nတရုတ်ပြည် အနေနဲ့ကတော့ မြန်မာပြည်ကို သူ့ရဲ့မဟာဗျူဟာ အချက်အချာကျတဲ့ တိုင်းပြည်တခုအဖြစ် သဘောထားပါ တယ်။ အဓိက ကတော့ တရုတ်ပြည် တောင်ပိုင်းနဲ့ အနောက်ပိုင်း ပြည်နယ်တွေအတွက် ရေလမ်း ထွက်ပေါက်လိုချင်တာ ပေါ့။ သမုဒ္ဒရာထွက်ပေါက် လိုချင်တာပါ။ တရုတ်ပြည် အရှေ့ဘက်ကမ်းရိုးတန်း ဒေသတွေဟာ ပင်လယ်ကုန်သွယ်ရေး လုပ်ငန်းနဲ့ အတူ ဖွံ့ဖြိုးတိုးတက်မှု ရှိတယ်။ တဦးချင်ဝင်ငွေ မြင့်မားတယ်။ အနောက်ပိုင်းနဲ့ တောင်ပိုင်း ပြည်နယ်တွေကျ တော့ ရေလမ်းထွက်ပေါက် မရှိတဲ့အခါ ဖွံ့ဖြိုးမှု နိမ့်တာပေါ့။\nတရုတ်အနေနဲ့ မြန်မာပြည်ကို ဖြတ်ပြီးတော့ အိန္ဒိယသမုဒ္ဒရာကို ရေလမ်းဖောက်ဖို့အတွက် စဉ်းစားတယ်။ အဲဒီအတွက် မဟာဗျူဟာကျတဲ့ တိုင်းပြည်တပြည် အဖြစ် မြန်မာပြည်ကို သဘောထားတယ်။ ဒီအခြေခံ အပေါ်မှာ မြန်မာပြည်က လက် ခံနိုင်တဲ့ အနေအထားတွေကို စဉ်းစားပြီးတော့ ရင်းရင်းနှီးနှီး ဆက်ဆံတာ။ နိုင်ငံရေးအရ ကျားကန်ပေးတာ၊ ထောက်ပံ့ပေး တာ၊ အကူအညီပေးတာတွေနဲ့ ဆက်စပ်မှု ရှိလာလိမ့်မယ် ထင်ပါတယ်။\nခရီးစဉ်မှာ ကျောက်ဖြူစီမံကိန်းနဲ့ ပတ်သက်ပြီး လက်မှတ် ရေးထိုးတာတွေ ရှိလာနိုင်သလို တခြား ပရိုပိုဆယ်တွေလည်း တင်လာနိုင်တယ်။ ဆိုလိုတာကတော့ လွယ်ဂျယ်-ဗန်မော်ကားလမ်း၊ ရထားလမ်း ဖောက်လုပ်ပြီးတော့ ဧရာဝတီမြစ် ကြောင်းအတိုင်း စုန်ဆင်းပြီးတော့ အိန္ဒိယသမုဒ္ဒရာ ထွက်ပေါက်ကိုလည်း သူတို့ စဉ်းစားနိုင်ပါတယ်။\nမငြိမ်းချမ်းတဲ့ အခြေအနေပေါ်မှာ မူတည်ပြီးတော့ သူတို့အနေနဲ့ ဖြစ်နိုင်တဲ့ နည်းလမ်းပေါင်းစုံ အပေါ်မှာ စဉ်းစားမှာပဲ။ ငြိမ်း ချမ်းရေး လုပ်ငန်းစဉ်နဲ့ ပတ်သက်လို့လည်း တရုတ်အနေနဲ့ကတော့ ဒီထက်ပိုပြီးတော့ တွန်းတွန်းတိုက်တိုက် ပါဝင်လာလိမ့် မယ်လို့ ထင်ပါတယ်။\nဗိုလ်မှူးကြီး နော်ဘူ\nသတင်းနှင့် ပြန်ကြားရေး တာဝန်ခံ၊ ကချင် လွတ်မြောက်ရေး တပ်မတော်(KIA)\nကျနော့် တဦးတယောက်ရဲ့ အမြင်ကတော့ အခုလို ခရီးစဉ်ကို ကြိုဆိုပါတယ်၊ ကောင်းပါတယ်။ ဒါပေမယ့် KIO ရဲ့ သဘော ထားကို ပြောတာတော့ မဟုတ်ဘူးပေါ့နော်။ တရုတ်ပြည်ဟာ မြန်မာနိုင်ငံရဲ့ အိမ်နီးနားချင်းနိုင်ငံလည်း ဖြစ်ပါတယ်။ နောက် ပြီးတော့ စစ်ရေး၊ နိုင်ငံရေး၊ စီးပွားရေး အားလုံး မြန်မာအစိုးရနဲ့ ပူးပေါင်းပြီးတော့မှ လုပ်ဆောင်နေတဲ့ အင်အားကြီးနိုင်ငံ လည်း ဖြစ်ပါတယ်။\nနောက်တချက်ကတော့ ကျနော်တို့ ပြည်တွင်းစစ်ကို ဒီဘက်အစိုးရနဲ့ ကူညီပံ့ပိုးပြီးတော့မှ နိဂုံးချုပ်ဖို့ အဆင်ပြေအောင် ကူညီပံ့ပိုးနေတဲ့ အချိန်ကာလလည်း ဖြစ်ပါတယ်။ အဲဒါကြောင့် တရုတ်သမ္မတ ကိုယ်တိုင် လာရောက်ပြီးတော့မှ ကျနော်တို့ မြန်မာနိုင်ငံရဲ့အတွင်းရေး၊ ပြဿနာတွေကို၊ တိုင်းရင်းသား လက်နက်ကိုင်အဖွဲ့တွေရဲ့တောင်းဆိုနေတဲ့ နိုင်ငံရေးအရ အခွင့် အရေးတွေ၊ ဘာကြောင့် လက်နက်ကိုင်တော်လှန်နေတယ်ဆိုတဲ့ အကြောင်းတွေကို လေ့လာမယ်ဆိုရင်တော့ တိုင်းရင်း သား အဖွဲ့တွေလည်း ပိုပြီးတော့မှ အကျိုးရှိမယ်လို့ ကျနော်ခံယူပါတယ်။ ပြည်တွင်းစစ် ချုပ်ငြိမ်းဖို့အတွက် တရုတ်အစိုးရမှာ တာဝန်လည်း ရှိပါတယ်။\nပြည်တွင်းစစ်တွေ ဆက်ဖြစ်နေရင် သူတို့နဲ့ ဆက်ဆံရေးကလည်း အဆင်ပြေမှာ မဟုတ်ပါဘူး။ စီးပွားရေးကလည်း အဆင် ပြေမှာ မဟုတ်ပါဘူး။ တရုတ်ပြည်နဲ့ နယ်စပ် ထိစပ်နေတာက ရှည်လျားသလို စစ်တွေဖြစ်နေရင် သူတို့ရဲ့ စီးပွားရေးက လည်း အဆင်ပြေမှာ မဟုတ်ပါဘူး။ အဲဒါကြောင့် ပြည်တွင်းစစ်တွေ ချုပ်ငြိမ်းဖို့ အရေးကြီးတယ်လို့ ထင်ပါတယ်။ တရုတ် သမ္မတ လာပြီးရင် မြောက်ပိုင်းမှာ ဖြစ်နေတဲ့ တိုက်ပွဲတွေ လျော့ကျမလား ဆိုတာကတော့ သူလာတဲ့ ရည်ရွယ်ချက်အပေါ် မှာလည်း မူတည်တယ်လို့ ပြောလိုပါတယ်။\nမြန်မာနိုင်ငံရဲ့ ရှုပ်ထွေးလှတဲ့ နိုင်ငံရေး ပြဿနာတွေကို သူက စိတ်ဝင်စားပြီးတော့မှ လေ့လာမယ်ဆိုရင်တော့ တိုင်းရင်း သား လက်နက်ကိုင် အဖွဲ့တွေရဲ့အကြောင်းတွေစဉ်းစားမယ်ဆိုရင်တော့ တိုက်ပွဲတွေလည်း လျော့သွားနိုင်ပါတယ်။ အဲဒီ ဘက်က မကြည့်ဘဲ တခြားဘက်ကပဲ ကြည့်မယ်ဆိုရင်တော့ တိုက်ပွဲတွေက ရပ်ဆိုင်းဖို့ အကြောင်းတော့ မရှိဘူးလို့ ရှုမြင် ပါတယ်။\nဗိုလ်မှူး မိုင်းအိုက်ကျော်\nပြန်ကြားရေး တာဝန်ခံ၊ ပလောင် (တအန်း) လွတ်မြောက်ရေး တပ်မတော် (TNLA)၊\nတရုတ်သမ္မတ လာမယ့်အပေါ် ကြိုဆိုလား မကြိုဆိုဘူးလား ဆိုတာထက် သူလာတာက ဘာကြောင်းလဲဆိုတာ ကျနော်တို့ မသိဘူး။ ကျနော်တို့ သဘောပေါက်တာက တရုတ်-မြန်မာနှစ် ၇၀ ပြည့် ချစ်ကြည်ရေး လာတယ်ဆိုတာပဲ ထုတ်ပြန်ထား တာ တွေ့တယ်ပေါ့။ ဘာတွေ ဆွေးနွေးကြမယ်ဆိုတာ မသိရတဲ့အတွက် မှတ်ချက်ပေးဖို့တော့ ခက်ပါတယ်။\nတိုက်ပွဲတွေ လျှော့ချဖို့၊ တွေ့ဆုံဆွေးနွေးဖို့ ဆိုတာတွေက အခုမှ မဟုတ်ပါဘူး။ အရင်ကတည်းက တရုတ်ပြည်က ဆက်စပ် ပေးတယ်။ ဆက်စပ်ပေးတယ် ဆိုတာက ဝင်စွက်ဖက်တာ၊ ဖိအားပေးတာတွေတော့ မရှိပါဘူး။ တွေ့ဆုံ ဆွေနွေးမှုရလဒ် တွေက မတိုးတက်လာတဲ့ အတွက် တိုက်ပွဲတွေက ဆက်ဖြစ်နေတာပဲ ဖြစ်ပါတယ်။\nစီမံကိန်းတွေနဲ့ ပတ်သက်လို့ အရင်ကလည်း ကျနော်တို့ ပြောဖူးပါတယ်။ စီမံချက်တွေအရ ကျနော်တို့ နယ်ထဲမှာလည်း ဖြတ်မယ်လို့ သိရပါတယ်။ ဒီအထဲမှာ ဒေသခံတွေရဲ့ ပိုင်ဆိုင်တဲ့ မြေယာတွေ၊ ရေရှည် လုပ်ကိုင် စားသောက်နေတဲ့နေရာ တွေတော့ ဆုံးရှုံးရနိုင်ဖွယ်လည်း ရှိပါတယ်။ အဓိကတော့ လူထုကို အကျိုးပြုနေတာတွေ မပျက်ဆီးရေး၊ တကယ်လို့ပါ သွားမယ်ဆိုရင်လည်း တန်ရာတန်ကြေး ရသင့်ဖို့တော့ လိုအပ်တာပေါ့။\nဦးလှဦး\nဥက္ကဋ္ဌ\nနယ်စပ် ကုန်သွယ်မှု မြှင့်တင်ရေး ကော်မတီ\nမြန်မာနိုင်ငံ ကုန်သည်များနှင့် စက်မှုလက်မှု လုပ်ငန်းရှင်များ အသင်းချုပ် (UMFCCI)\nတရုတ်သမ္မတ လာမယ့် ခရီးစဉ်မှာ လယ်ယာစိုက်ပျိုးရေးနဲ့ ဆည်မြောင်း ဝန်ကြီးဌာနက ဆန်ကွဲနဲ့ ပတ်သက်တဲ့ MOU တခု ရယ်၊ ကျွဲ၊ နွားတင်ပို့မှုနဲ့ ပတ်သက်တဲ့ MOU တခုရယ် ရေးထိုးမယ် ကြားတယ်။ စီးပွား ကူးသန်းကတော့ တရုတ်နိုင်ငံနဲ့ နယ်စပ်ချင်း ထိစပ်နေတဲ့ နေရာမှာ စီးပွားရေးဇုန် လုပ်ဖို့ MOU ရေးထိုးဖို့ ရှိတယ် ကြားတယ်။\nလယ်ဆည်က ရေးထိုးမယ့် လက်မှတ် ၂ ခုမှာ တခုက ဆန်ကို ရေးထိုးလိုက်ရင် တရုတ်ပြည်ကို ကိုတာ(ခွဲတမ်း) မလိုဘဲနဲ့ တင်ပို့နိုင်မှာ ဖြစ်တယ်။ ကျနော်တို့ဆီက နွားတို့ ကျွဲတို့ တရားဝင် ရောင်းခွင့်ရရင် ယေဘူယျအားဖြင့် ကောင်းကျိုးဘက်ကို ဦးတည်တယ်။ ကုန်သွယ်ရေးမှာတော့ ဆက်ပြီး ဆွေးနွေးစရာတွေ ရှိတယ်။ ကျနော်တို့ကလည်း စိုက်ပျိုးရေးနိုင်ငံဖြစ်တော့ ပို့ချင်သလောက်တော့ ပို့မရတဲ့အတွက် အခက်အခဲလေး နည်းနည်းဖြစ်တဲ့ အနေအထား ရှိတယ်။ တရုတ်သမ္မတ လာရင် စီးပွားရေး အရ နည်းနည်းလေး ကောင်းတဲ့ တွန်းအားလေးတခုတော့ ဖြစ်တာပေါ့နော်။\nတရုတ်ရဲ့ သဘာဝအရကိုလည်း နိုင်ငံတော် အကြီးအကဲတွေ အချင်းချင်းမှာ မိမိရဲ့ ကဏ္ဍပေါင်းစုံကို ဆွေးနွေးထားလေ့ ရှိတယ်။ ဒါကြောင့် နှစ်ဖက်စလုံး ဆွေးနွေးရင်တော့ နှစ်ဖက်စလုံး လိုအပ်တဲ့ အတိုင်းအတာလေး ရှိတယ်။ ရာခိုင်နှုန်းပြည့် ကြီး ဖြေရှင်းနိုင်ဖို့ ဆိုတာ ခက်ပါတယ်။ အိမ်နီးနားချင်း နိုင်ငံဆိုတာ ညှိနှိုင်းပြီးတော့ သွားရမှာပေါ့။ တချို့ဟာတွေကျတော့ လည်း အခြေအနေအရ အဆင်သင့် မဖြစ်တာတွေ ရှိတယ်။ ပတ်ဝန်းကျင်အရ အခက်အခဲ ဖြစ်နေတာတွေ ရှိတယ်။ ဒါလေးတွေလည်း နည်းနည်းတော့ အချိန်ယူပြီး လုပ်ဆောင်ရမယ့် အပိုင်းရှိတယ်လို့ ထင်တယ်။\nဒါပေမယ့် တနိုင်ငံနဲ့ တနိုင်ငံ ဆိုတာက နိုင်ငံရေး၊ စီးပွားရေးရော၊ လူမှုရေးရော ကဏ္ဍပေါင်းစုံရှိတာ ဆိုတော့ တခုနဲ့တခု သိပ်အများကြီး ရောစပ်မှုမလုပ်ဘဲနဲ့ ခွဲခွဲခြားခြားလေး ကဏ္ဍတခုချင်းစီ ဆွေးနွေးရင်တော့ ပိုပြီး ကျနော်တို့ နိုင်ငံအတွက် ကောင်းကျိုးလေး ပိုရမှာ ဖြစ်တယ်လို့ မြင်တယ်။\nကိုမင်းဇာနည်လင်း\nစီးပွားရေး သုတေသီ\nတရုတ်နိုင်ငံရဲ့ ခေါင်းဆောင် မြန်မာနိုင်ငံကို လာတယ်ဆိုတာကတော့ ကောင်းတယ်လို့ မြင်တယ်။ ကိုယ့်နိုင်ငံရဲ့ နှစ်နိုင်ငံ ကိစ္စရပ်တွေကို ခေါင်းဆောင်တွေကြားမှာ ဆွေးနွေးအမြင်ဖလှယ်ရမယ့် အခွင့်အရေးတရပ်ကို မြန်မာနိုင်ငံက ရရှိမှာပေါ့။\nသို့သော်လည်း တချိန်တည်းမှာပဲ ကိုယ့်တိုင်းပြည်ရဲ့ အကျိုးစီးပွားအတွက် အစိုးရက ဆွေးနွေး ပြောကြားမယ်ဆိုတာက လည်း ယုံမှားသံသယတော့ မရှိဘူး။ ဒါပေမယ့် ဒီလိုဆွေးနွေးတဲ့ အခါမှာကျရင် နှစ်နိုင်ငံကြား ဆွေးနွေးတာဖြစ်တဲ့အတွက် နှစ်နိုင်ငံစလုံးက သူ့အကျိုးစီးပွား၊ ကိုယ့်အကျိုးစီးပွားတွေ ရှိကြတယ်ပေါ့။\nတခါတလေကျရင် ကိုယ်တွေကရော ကိုယ့်နိုင်ငံ အကျိုးစီးပွားကို ဘယ်လောက်အထိ ထဲထဲဝင်ဝင် သုံးသပ်ထားသလဲ ဆိုတာ နည်းပညာပိုင်းဆိုင်ရာ ကိစ္စရပ်တွေပေါ့။ သူတို့ ဘယ်လောက် လုပ်ထားသလဲ ဆိုတာကတော့ မပြောတတ်ဘူး။ အစိုးရကတော့ ပိုသိမှာပေါ့။ နောက်တခုက တရုတ်သမ္မတ ခရီးစဉ်မှာ တရုတ် နယ်စပ်ကုန်သွယ်ရေး ကိစ္စတွေ ပြောကြမှာ ရှိတယ်။ ကျောက်ဖြူ ရေနက်ဆိပ်ကမ်း စီမံကိန်းကိစ္စတွေ ပြောမယ်ပေါ့။ နောက်တခုက တရုတ်-မြန်မာ စီးပွားရေး စင်္ကြန် ကိစ္စတွေ ပြောမယ်လို့ သိထားရတယ်။\nတရုတ်-မြန်မာ စီးပွားရေး စင်္ကြန်ကိစ္စကလည်း အင်မတန်မှ အရေးကြီးသလို အရမ်းလည်း သိမ်မွေ့ပြီးတော့ ရှုပ်ထွေး တယ်။ မြစ်ဆုံထက်တောင် ပိုပြီး ရှုပ်ထွေးသေးတယ်။ သူက စီမံကိန်းတွေ အများကြီး ရှိတာလေ။ ဒီကနေ ကိုယ့်နိုင်ငံရဲ့ အကျိုးစီးပွားကို များများရနိုင်အောင် ဘယ်လိုလုပ်မလဲပေါ့။ နှစ်ဖက်စလုံး အပြန်အလှန် အကျိုးရှိမယ့် လုပ်ငန်းစဉ်တွေကို ဘယ်လို လုပ်မလဲဆိုတာတွေ အရေးကြီးတယ်။\nတရုတ်နဲ့ ပတ်သက်ရင် သတင်းတွေမှာ သိပ်မကြားရတဲ့ ကိစ္စတခု ရှိတယ်။ အဲဒါက တရုတ်နိုင်ငံ နယ်စပ်မှာ အလုပ်သွား လုပ်နေကြတဲ့ ရွှေ့ပြောင်း လုပ်သားတွေ ကိစ္စ။ မြန်မာနိုင်ငံကလူတွေ သိန်းနဲ့ချီပြီး နယ်စပ်မှာ အလုပ်လုပ်နေကြတာ။ ဒီ အလုပ်သမားတွေက တရုတ်နိုင်ငံက တရားဝင် အသိအမှတ် ပြုပေးထားတဲ့ အလုပ်သမားတွေ မဟုတ်ဘူး။ ဒီအလုပ်သမား တွေအပေါ်ကို ကာကွယ်ပေးမယ့် စနစ်၊ ယန္တရားတွေ နှစ်နိုင်ငံစလုံးမှာ မရှိဘူး။ ဒီယန္တရားကိုလည်း အခု ခရီးစဉ်မှာ စထားပြီး အကောင်အထည် ဖော်ထားနိုင်မယ်ဆိုရင် ကောင်းမယ်။ ကုန်ပစ္စည်း တရားဝင် ဖြစ်မှုကိုပဲ ပြောနေတာ များတယ်။\nသိန်းနဲ့ချီတဲ့ တရုတ်နယ်စပ်က ကိုယ့်နိုင်ငံရဲ့ လုပ်သားတွေ ခေါင်းပုံဖြတ်ခံနေရတာတွေလည်း ရှိတယ်။ နှစ်ဖက်စလုံးက ဘာမှလေ့လာသုံးသပ်ထားတာ မရှိတော့ ပြဿနာ တခုခုဖြစ်လာရင် ဘယ်လိုဖြေရှင်းမယ်ဆိုတဲ့ ဖြေရှင်းရေး ယန္တရားတွေ လည်း လုံးဝ မရှိဘူး။ ထိုင်းနိုင်ငံနဲ့ ဆိုရင် G to G သဘောတူညီမှုတွေ လုပ်ထားပြီးသား ရှိနေပြီ။ ရေရှည်လုပ်ငန်းတွေဖြစ် တဲ့ အခြေခံ အဆောက်အအုံ တည်ဆောက်ရေး လုပ်ငန်းတွေပေါ့။ ဒီလုပ်သား ကိစ္စတွေကလည်း မမေ့သင့်တဲ့ ကိစ္စတခုလို့ မြင်တယ်။\nလက်ရှိမှာ မြန်မာနိုင်ငံက ရွှေ့ပြောင်းလုပ်သားကို ကြည့်မယ်ဆိုရင် တရုတ်နိုင်ငံက နံပါတ်သုံး အဆင့်မှာ ရှိနေတယ်။ နောက်ပိုင်းမှာ တရုတ်ကိုသွားတဲ့နှုန်းထားတွေ ပိုပြီးတက်လာမယ့် အနေအထားရှိလာမှာ ဖြစ်တဲ့အတွက် ဒီလိုကိစ္စကို နှစ်နိုင်ငံ အစိုးရကြားမှာ မူဘောင် သဘောတူညီမှုတခု လုပ်သင့်နေပြီ။\nဦးနီ\nဒု ဥက္ကဋ္ဌ\nမြန်မာနိုင်ငံ တရုတ်ကုန်သည်များ အသင်း\nတရုတ်ပြည်သူ့ သမ္မတနိုင်ငံက ၁၉၄၉ ခုနှစ်မှာ တော်လှန်ရေး အောင်မြင်ခဲ့တယ်။ အဲဒီတော့ ၁၉၅၀ မှာ မြန်မာနိုင်ငံက ကွန် မြူနစ်နိုင်ငံ မဟုတ်တဲ့ နိုင်ငံတွေထဲမှာ တရုတ်နိုင်ငံကို ပထမဆုံး အသိအမှတ်ပြုတဲ့နိုင်ငံ ဖြစ်ပါတယ်။ နောက်ပိုင်းမှာ မြန်မာ နိုင်ငံနဲ့ တရုတ်နိုင်ငံတို့ဟာ အတူတကွ ငြိမ်းချမ်းစွာ ယှဉ်တွဲနေထိုင်ရေး မူ ၅ ချက်နဲ့ အတူတူလုပ် ဆောင်ခဲ့ကြပါတယ်။ နယ် စပ် ကုန်သွယ်ရေးတွေမှာ အဓိကကျတဲ့ နိုင်ငံလည်း ဖြစ်တယ်။ မြန်မာနိုင်ငံရဲ့ ပြည်ပ ကုန်သွယ်မှုရဲ့ ၄ ပုံ ၁ ပုံလောက်ကို ရှိ တယ်။\nဒီခရီးစဉ် နောက်ပိုင်းမှာ မြန်မာပြည် အတွက်ရော တရုတ်ပြည် အတွက်ရော ပိုမိုကောင်းတဲ့ အလားအလာ ရှိနိုင်မယ်လို့ ယူဆပါတယ်။ NLD အစိုးရရဲ့ အဓိကထား လုပ်ဆောင်ချက် တခုဖြစ်တဲ့ ငြိမ်းချမ်းရေးနဲ့ အမျိုးသား ပြန်လည်သင့်မြတ်ရေး ကိုလည်း ပိုမို လုပ်ဆောင်နိုင်လိမ့်မယ်လို့ ထင်တယ်။ ဘာလို့ဆိုရင် သမ္မတ ရှီကျင့်ဖျင် မလာခင် ရက်ပိုင်း အတွင်းမှာပဲ တရုတ်နိုင်ငံရဲ့ အာရှရေးရာ အထူးကိုယ်စားလှယ် မစ္စတာ ဆွန်းကောရှန် လာရောက်ပြီးတော့ ရှမ်းပြည် မြောက်ပိုင်းက လက်နက်ကိုင် အဖွဲ့တွေ အားလုံးကို တွေ့ဆုံမှု ရှိခဲ့တယ်။ ဒါက မြန်မာ့ ငြိမ်းချမ်းရေးအတွက် လာရောက် ညှိနှိုင်းပေးတဲ့ သဘောမျိုးလို့ ယူဆပါတယ်။\nကျနော်တို့ မြန်မာနိုင်ငံက တရုတ်နိုင်ငံရဲ့ OBOR စီမံကိန်းရဲ့ အဓိကကျတဲ့ နေရာမှာရှိနေတဲ့ နိုင်ငံ တနိုင်ငံလည်း ဖြစ်ပါ တယ်။ ဒီလို စီမံကိန်းတွေအတွက်လည်း ပိုမိုမြန်ဆန်စွာ လုပ်ဆောင်သွားနိုင်မယ်လို့လည်း ထင်တယ်။ နောက်တချက်က စီး ပွားရေးသာ မကပါဘူး။ နိုင်ငံရေးမှာလည်း ဒီအတိုင်းပါပဲ။ သိကြတဲ့အတိုင်းပဲ ICJ မှာ မြန်မာနိုင်ငံက ရင်ဆိုင်နေရတယ်။ ကမ္ဘာမှာလည်း အနောက်နိုင်ငံများရဲ့ပြစ်တင် ဝေဖန်မှုတွေကို ရင်ဆိုင်နေရတယ်။ ဒီလိုအခြေအနေမျိုးမှာ တရုတ်သမ္မတ လာရောက်တယ် ဆိုတာ ဒီလို အခြေအနေတွေအတွက် လာပြီးအားပေးတဲ့ သဘောပေါ့။\nနယ်စပ် ကုန်သွယ်ရေးမှာ တရုတ်ပြည်ဘက်က ပိတ်လိုက်၊ သောင်းကျန်သူတွေက နှောင့်ယှက်လိုက်နဲ့ တော်တော်လေး အဆင်မပြေခဲ့ပါဘူး။ ဒီခရီးစဉ်မှာ ကျနော်တို့ သိသလောက် နယ်စပ် ကုန်သွယ်ရေးကို ပိုမိုပြီးတော့ စနစ်ကျအောင် လုပ် ဆောင်နိုင်မယ့် MoU တခုတော့ ပါမယ်လို့ မျှော်လင့်တယ်။ ဒီ MoU ထိုးပြီးရင် ပုံမှန် နယ်စပ် ကုန်သွယ်ရေး လမ်းကြောင်း တခုလို ဖြစ်လာနိုင်တယ်။\nနောက်တခုက ကျောက်ဖြူ အထူးစီးပွားရေးဇုန်ပေါ့။ အရင် တရုတ်က ၈၅ ရာခိုင်နှုန်း၊ မြန်မာက ၁၅ ရာခိုင်နှုန်းပေါ့။ နောက် ပိုင်းမှာ မြန်မာအစိုးရဘက်က ညှိနှိုင်းမှု တခုလုပ်ပြီး တရုတ်က ၇၀ ရာခိုင်နှုန်း၊ မြန်မာက ၃၀ ရာ ခိုင်နှုန်း ပြောင်းလိုက်တယ်။ ဒါက တရုတ်ဘက်ကလည်း သဘောတူတယ်ပေါ့။ ဒီကိစ္စလည်း လုပ်ဆောင်ချက်တွေ မြန်မြန်ဆန်ဆန် ဖြစ်လာနိုင်စရာရှိ တယ်။ နောက် ရွှေလီ-မန္တလေး-ရန်ကုန်-ကျောက်ဖြူ ရထားလမ်း စီမံကိန်းတွေပေါ့။ အခုလည်း ရထားလမ်းပိုင်း ဆိုင်ရာတွေ ကို စစ်ဆေးမှုတွေ လုပ်နေပြီပေါ့။ ဒါတွေ အားလုံးပြီးသွားရင် မြန်မာပြည်ရဲ့စီးပွားရေးမှာ ပိုမိုပြီးတော့ ကောင်းမွန်လာနိုင် မှာပါ။\nဦးမျိုးရန်နောင်သိန်း\nBAYDA Institute တည်ထောင်သူ\nပထမ တချက်အနေနဲ့က နိုင်ငံတကာ ဆက်ဆံရေးပေါ့။ အမေရိကန် ပြည်ထောင်စုရော အနောက်နိုင်ငံတွေရောက မြန်မာ နိုင်ငံနဲ့ ပတ်သက်ရင် ပထဝီနိုင်ငံရေး အရကိုက လျစ်လျူရှုထားလို့ မရဘူး။ သမ္မတရှီက ၂၀၂၀ အကျော်မှာမှ ဒီကို ပထမဦး ဆုံးလာတာ ဆိုတော့ ဒါက နိုင်ငံတကာ ဆက်ဆံရေး အတွက် တကယ့်ကို ခိုင်မာတဲ့ ထိရောက်တဲ့ သက်ရောက်မှု ရှိတယ် လို့ ကျနော် မြင်တယ်။\nနောက်တခုက ကုန်သွယ်ရေးနဲ့ ပတ်သက်ပြီးတော့ ရှမ်း၊ ကချင် နယ်စပ်ဒေသ ကုန်သွယ်ရေးမှာ ယူနန်ပြည်နယ် အစိုးရနဲ့ ဒေသဆိုင်ရာ အစိုးရနဲ့ ပြဿနာတွေ ရှိတယ်။ ဟိုဘက်ကုန်သည် ဒီဘက်ကုန်သည် ပြဿနာတွေ ရှိတယ်။ တကယ်တမ်း ကျတော့ ဗဟိုအစိုးရ အဆင့်က ပြည်နယ် အစိုးရအဆင့် လုပ်နေတာတွေ၊ အောက်ခြေ ပြဿနာတွေကို မသိဘူး။ အဲဒီလို ဖြစ်နေတာတွေကို ဖြေရှင်းနိုင်မယ် ထင်တယ်။\nငြိမ်းချမ်းရေး ဖြစ်စဉ်နဲ့ ပတ်သက်လို့တော့ တရုတ်က ဟိုတုန်းကတည်းက ပါနေတာပဲ။ သမ္မတ ရှီ ပါလာတဲ့အတွက်တော့ အထိုက်အလျောက်တော့ သက်ရောက်မှု ရှိမယ်။ ဒါပေမယ့် အများကြီးတော့ မမျှော်လင့်ထားဘူး။ ဘာကြောင့်လဲဆိုတော့ တကယ်တမ်း အရေးကြီးတာက ဒီလက်နက်ကိုင် အဖွဲ့တွေရဲ့ စိတ်ဆန္ဒ၊ တပ်မတော်ရဲ့ စိတ်ဆန္ဒ ပိုအရေးကြီးတယ်။\nအဓိကတော့ တရုတ်က တရုတ်အိပ်မက် (Chinese Dream) ပေါ့။ ရာစုနှစ်၂ ခုပြည့်၊ ကွန်မြူနစ်ပါတီ နှစ် ၁၀၀ ပြည့်၊ နောက် တရုတ်ပြည်သူ့ သမ္မတနိုင်ငံ နှစ် ၁၀၀ ပြည့်ဆိုပြီး လုပ်နေတာတွေ ရှိတယ်။ အဲဒီမှာ ရပ်ဝန်းနဲ့ ပိုးလမ်းမ စီမံကိန်း ပေါ့။ အဲဒီအတွက် မြန်မာနိုင်ငံက အရေးလည်းကြီးတယ်။ အဲဒါကို အခြေပြုပြီး ကျနော်တို့တွေက စီပွားရေး လုပ်ဆောင်တဲ့ အခါမှာ ငွေကြေး အကျိုးအမြတ် တခုတည်း မဟုတ်ဘဲနဲ့ လူသားအရင်းအမြစ်နဲ့ နည်းပညာ အကျိုးအမြတ်တွေလည်း ရရှိ နိုင်ဖို့ ဆွေးနွေးဖို့ လိုမယ်လို့ ထင်တယ်။\nဒီလိုမဟုတ်ရင် ငွေကြေး အကျိုးအမြတ်ရပြီးတော့ ဂေဟဗေဒ စနစ်ပျက်စီးသွား မယ်။ လူမှုစီးပွားစနစ် ပျက်စီးသွားမယ်ဆို ရင် ရတဲ့အကျိုးအမြတ်နဲ့ မကာမိဘူး။ နောက်တခုက နိုင်ငံရေး အရရော၊ စီးပွားရေး အရရော မဟာဗျူဟာမြောက် ဆက် ဆံရေးက ရပ်ဝန်းနဲ့ ပိုးလမ်းမ စီမံကိန်းပေါ် အခြေခံပြီးတော့မှ တည်ဆောက်ဖို့ လိုတယ်။ နိုင်ငံရေး၊ စီးပွားရေးအရ တရုတ် နဲ့က ဘယ်အဆင့်မှာ ဘယ်လိုသွားမလဲဆိုတာ ခိုင်မာတဲ့အဆင့်တွေ ရှိဖို့လိုတယ်။ ကျနော်တို့ဘက်က ကြိုးနီ ယန္တရား စနစ် က ဆက်ရှိနေသေးတယ်။ အကောင်အထည်ဖော်တဲ့နေရာမှာ နှောင့်နှေးနေသေးတယ်ပေါ့။\nခြုံပြောရရင်တော့ ရှီကျင့်ဖျင်လာတာကို သမ္မတကြီးတယောက် လာတယ်ဆိုတဲ့ ပုံစံမျိုးနဲ့ပဲ ပြီးမသွားဘဲနဲ့ လက်တွေ့ကျတဲ့ ခိုင်မာတဲ့ သူ့ဘက်ကိုယ့်ဘက် အကျိုးရှိတဲ့ စီမံကိန်းတွေကို မဟာဗျူဟာမြောက်စွာ ဆွေးနွေးဖို့ မျှော်လင့်တယ်။ ပြယုဂ် တခု တင်မဟုတ်ဘဲ အလုပ်ပါတဲ့ လာရောက်မှု၊ ဆွေးနွေးမှု ဖြစ်စေချင်တယ်။\nYou may also like these stories:\nတရုတ်သမ္မတ ခရီးစဉ်၌ ကျောက်ဖြူ စီးပွားရေးဇုန် လက်မှတ်ထိုးမည်ဆိုသည့် အပေါ် ဒေသခံများ သဘောထား\nတရုတ်သမ္မတ ခရီးစဉ်အတွင်း ဆန်ကွဲ လွတ်လပ်စွာ တင်ပို့နိုင်ရေး MOU ရေးထိုးမည်\nတရုတ်သမ္မတ၏ မြန်မာခရီးစဉ်သည် BRI စီမံကိန်းများအတွက် ကတိကဝတ်ရရန် အားထုတ်မှုဟု ဆို"
    },
    {
        "url": "https://burma.irrawaddy.com/news/2019/12/04/209932.html",
        "title": "ကချင်ဒေသ တစ်သျှူးငှက်ပျော စိုက်ပျိုးမှု ထိန်းချုပ်ရေးအဆို လွှတ်တော် လက်ခံ",
        "body": "တရုတ်နိုင်ငံမှ လုပ်ငန်းရှင်များ ကျောထောက်နောက်ခံပြုထားသည့် တစ်သျှူးငှက်ပျောစိုက်ခင်း လုပ်ငန်းများ ကချင် ပြည်နယ်တွင် အလွန်များပြားလာပြီး ဒေသခံများ၏ လူမှုဘဝ လုံခြုံမှုကိုပါ ခြိမ်းခြောက်လာသဖြင့် ယင်းလုပ်ငန်းများ အား ထိန်းချုပ်နိုင်ရေး အဆိုတခုကို ယနေ့ ကျင်းပသည့် အမျိုးသား လွှတ်တော်က လက်ခံဆွေးနွေးရန် သဘော တူသည်။\nကချင်ဒေသတွင် တရုတ်တစ်သျှူးငှက်ပျောများ စိုက်ပျိုးမှုကြောင့် သဘာဝ ပတ်ဝန်းကျင် ထိခိုက်မှု ရှိခြင်း၊ မြေယာပြဿနာများ၊ အငြင်းပွားမှုများ ပေါ်ပေါက်လာခြင်း၊ တရုတ်ကုမ္ပဏီများ လက်အောက်သို့ မြေဧက ထောင်ချီ၍ ကျရောက် သွားခြင်း စသည့် ဆိုးကျိုးများ ရှိနေကြောင်း ဒေသခံများ ပြောဆိုလာသည်မှာ ကြာပြီ ဖြစ်သလို ဒေသဆိုင်ရာ အာဏာ ပိုင်များကလည်း ယခုဖြစ်စဉ်များကို ထိန်းချုပ်နိုင်ရန် နောက်ပိုင်းတွင် ကြိုးစားလာသည်။\nယနေ့ ကျင်းပသည့် အမျိုးသား လွှတ်တော်တွင် ကချင်ဒေသ၌ တရုတ် တစ်သျှူးငှက်ပျောများကို စည်းကမ်းတကျ ထိန်းချုပ်နိုင်ရန်၊ ဘေးထွက်ဆိုးကျိုးများကို ကြိုတင်တားမြစ်နိုင်ရန်၊ ရသင့်သည့် အခွန်ဘဏ္ဍာများ ရရှိစေနိုင်ရန် ဌာနဆိုင်ရာ အားလုံး ဟန်ချက်ညီညီ ပါဝင်ရေး အစိုးရကို တိုက်တွန်းကြောင်းအဆိုတခုကို ကချင်ပြည်နယ် အမျိုးသား လွှတ်တော် ကိုယ်စားလှယ် ဒေါက်တာ ခွန်ဝင်းသောင်းက တင်သွင်းခဲ့သည်။\nဒေါက်တာ ခွန်ဝင်းသောင်း “ဒီအဆိုကို မဲခွဲလို့ နိုင်ခဲ့ရင် အခုလောလောဆယ်မှာ တစ်သျှူးငှက်ပျော ဆက်မစိုက်ရဘူးလို့ တားမြစ်ထားပေးမယ့် ဆက်မစိုက်ဘဲ အဟောင်းတွေကို အစားထိုး စိုက်နေတာ ရှိတယ်။ အဲဒါကြောင့် အောက်ခြေ မှာ လယ်သမားတွေ ခံနေရတာတွေ ရှိနေတယ်။ အဲဒါကြောင့် လွှတ်တော်ကနေ ဖိအားလေးပေးလိုက်ရင် ဌာနဆိုင်ရာ တွေက ကြပ်ကြပ်မတ်မတ်လေး လုပ်ခဲ့ရင် အောက်ခြေမှာ ခံစားနေရတာတွေ လျော့သွားမယ်”ဟု ဧရာဝတီသို့ ပြောသည်။\nတရုတ်နိုင်ငံ တနိုင်ငံလုံး၏ ငှက်ပျောသီး စားသုံးမှု ပြည့်မီရန် ငှက်ပျောစိုက်ဧက ၁၂ သိန်းခန့် လိုအပ်ပြီး ယခုအခါ တ ရုတ်နိုင်ငံအတွက် ပြည်တွင်းပြည်ပတွင် စိုက်ဧကပေါင်း ၅ သိန်းဝန်းကျင်သာ ရှိသေးရာ ယင်းလိုအပ်ချက်ကို ဖြည့် ဆည်းရန် မြန်မာနိုင်ငံအနေဖြင့် ပြင်ဆင်မှု လုပ်ထားရန် ဒေါက်တာ ခွန်ဝင်းသောင်းက အမျိုးသား လွှတ်တော်တွင် အကြံပြုသည်။\nထို့ပြင် တရုတ်လိုင်စင် မှတ်ပုံတင်ထားသည့် တစ်သျှူးငှက်ပျောတင် ကားကြီးများသည် နှစ်စဉ် အစီးရေ ထောင်၊ သောင်း ချီ၍ နယ်စပ်ထွက်ပေါက်မှ သယ်ပို့နေကြသဖြင့် တံတားများ၏ ပျက်စီးမှု အန္တရာယ်၊ ရသင့်သည့် ဘဏ္ဍာ အခွန်များ မှန်မှန်ကန်ကန် ရရှိရန်အတွက် ဥပဒေနှင့်အညီ ရင်းနှီးမြုပ်နှံလာရန် ဆောင်ရွက်ရမည်ဟု ၎င်းက လွှတ်တော်တွင် ပြောသည်။\n“အခုက အရပ်သားစကားနဲ့ ပြောမယ်ဆိုရင် နောက်ဖေးပေါက်ကနေ ဝင်နှိုက်သလို ဖြစ်နေတယ်။ တရုတ်တွေ လုပ်တယ် ပြောပေမယ့် နာမည်က ဒီဘက်က လူတွေက ခံထားတာ။ နောက်လည်း ထပ်လာဦးမှာဆိုတော့ ကိုယ်တွေ လက်မခံလို့ မောင်းထုတ်လိုက်ရင် သူများတိုင်းပြည်က Welcome လုပ်နေတာကိုး။ လာအိုက အရမ်း ဖိတ်ခေါ်နေတာ” ဟု ဒေါက်တာ ခွန်ဝင်းသောင်းက ပြောသည်။\nတချို့သော လုပ်ငန်းရှင်များသည် ဒေသခံ တောင်သူများ၏ လယ်ယာမြေများကို ငှားရမ်းခြင်း၊ ကျူး ကျော်ခြင်း၊ နည်းလမ်းမျိုးစုံသုံး၍ စိုက်ပျိုးလာခဲ့သည်မှာ ဆယ်စုနှစ် တခုမက ကျော်လွန်လာခဲ့ပြီဟု ဆိုကြသည်။\nကချင်ပြည်နယ် ဝိုင်းမော်ဒေသခံ ဦးဒေါ့တန်ဂွန်းက“တစ်သျှူးငှက်ပျောတွေက ကိုယ့်မြေ မလုပ်စားနိုင်တဲ့ မြေလွတ် မြေရိုင်းတွေကို ငှားတာပေါ့။ ဒါကြောင့် ထိခိုက်တာလည်း ရှိမှာပေါ့။ ဘယ်လောက်ထိခိုက်လဲဆိုတာတော့ မသိနိုင်ဖူး ပေါ့။ ဒီလို လုပ်ငန်းမျိုးကို သူတို့ လာလုပ်တဲ့အတွက် တချို့လည်း အဆင်ပြေတာပေါ့။ လမ်းပန်း ဆက်သွယ်ရေး ကောင်းသွားတာ ရှိတယ်။ တချို့က ဝင်ငွေ ရှိတယ်”ဟု ဧရာဝတီသို့ ပြောသည်။\nယခုကိစ္စတွင် ကောင်းကျိုးရော ဆိုးကျိုးပါ ရှိပြီး ဆိုးကျိုးမှာ သုံးသည့် ပိုးသတ်ဆေး အာနိသင်မှာ အလွန်ပြင်းသဖြင့် ငါးမျိုးများ သေဆုံးကြောင်း၊ ယင်းပိုးသတ်ဆေးမှာ မြန်မာပြည်တွင် စစ်ဆေးမည့်သူ မရှိသဖြင့် မှောင်ခိုများစွာ ဝင်နေကြောင်း ၎င်းက ရှင်းပြသည်။\n“ကျနော်တို့က ကိုယ်တိုင် မလုပ်နိုင်တဲ့ သက်ကယ်တောကိုတော့ ၃၊ ၄ ဧကတော့ ပေးထားတယ်။ စိုက်တာက ကျနော်တို့ ဝိုင်းမော်မြို့နယ်ထဲမှာ အများဆုံးပဲ။ ဈေးကွက်ကလည်း ကျနော်တို့လည်း မသိဘူး။ တရုတ်တွေ လာစိုက်ပြီးတော့ တရုတ်ပြည်ကိုပဲ နေ့ည လာသယ်သွားတာ ရှိတာပေါ့။ တခါတည်း ဒီမှာ ထုတ်ပိုးပြီးတော့ သယ်သွားကြတာ”ဟု ဦးဒေါ့ တန်းဂွန်က ပြောသည်။\nတရုတ်များသည် မြေများကို အနည်းဆုံး ၆ နှစ်စာချုပ်ဖြင့် ငှားရမ်းကြပြီး တနှစ်၊ ၂ နှစ်စာ ငွေချေကြောင်း၊ တနှစ်လုံး ငှားရမ်းပါက တောထဲမှာ မြေဆိုလျှင် တဧက ကျပ် တသိန်းရှစ်သောင်း ရပြီး လက်ရှိ လုပ်ကိုင် စားသောက် နေသည့် မြေဖြစ်ပါက တဧက ကျပ် ၄ သိန်း အထိ ရကြောင်း ဒေသခံများက ပြောသည်။\nအမျိုးသား လွှတ်တော် ကိုယ်စားလှယ် ဒေါက်တာ ခွန်ဝင်းသောင်းက “ကောင်းကျိုး၊ ဆိုးကျိုး ဒွန်တွဲနေတာပေါ့။ လက်မခံလို့လည်း မရဘူး။ အခုလတ်တလောမှာ ဌာနဆိုင်ရာ မြေစာရင်းတွေက မြေလွတ်မြေလပ်တွေဆိုပြီး ချပေးနေ တာပဲ။ လယ်သမားတွေက ကိုယ့်ခြံ၊ ကိုယ့်မြေတွေ ပါသွားတာ မသိကြဘူး။ စာရင်းအရ ကြည့်မယ် ဆိုရင် မြေလွတ်မြေရိုင်း တွေပဲ။ အဲလိုသာ ဆက်ဖြစ်နေရင် ဒီပြဿနာတွေက ပြီးမှာမဟုတ်ဘူး”ဟု ပြောသည်။\nပြီးခဲ့သည့် ၂၀၁၉ ခုနှစ်၊ မေလကလည်း ကချင်ပြည်နယ်၊ ဒေါ့ဖုန်းယန်မြို့တွင် ဥပဒေနှင့်မညီဘဲ တစ်သျှူးငှက်ပျောများ စိုက်ပျိုးနေသည့် ပုဂ္ဂလိကကုမ္ပဏီတခုကို အရေးမယူဘဲ မြေလွတ်၊ မြေလပ်၊ မြေရိုင်း ဥပဒေနှင့်အညီ တရားဝင် မြေလျှောက်ခွင့် ပြုခဲ့သည့် ဖြစ်စဉ်တခု ဖြစ်ပွားခဲ့သေးသည်။\nဒေသခံတချို့ကမူ ကချင်ဒေသတွင် တစ်သျှူးငှက်ပျော စိုက်ပျိုးခြင်းကိုလည်း လက်မခံကြဘဲ ယင်းစိုက်ခင်များကြောင့် အိမ်မွေး တိရိစ္ဆာန်များ ထိခိုက်ခြင်း၊ ၎င်းတို့သုံးစွဲသည့် တရုတ်နိုင်ငံထုတ် ဆေးများကို ကြောက်လန့်ခြင်းနှင့် မြေဆီလွှာများ ပျက်စီးမည်ကို စိုးရိမ်လျက်ရှိသည်။\nကချင်ပြည်နယ်တွင် စတင်ခဲ့သည့် တရုတ်တစ်သျှူး ငှက်ပျော စိုက်ပျိုးသည့် လုပ်ငန်းများသည် တစနှင့်တစ ပိုမို ကျယ်ပြန့်လာနေပြီး ယခုအခါ စစ်ကိုင်းတိုင်း၊ မန္တလေးတိုင်းနှင့် ရှမ်းပြည်နယ်များအထိ ယင်းငှက်ပျောများ စိုက်ပျိုးနိုင် ရေး ကြိုးပမ်းမှုများ ရှိလာကြောင်း သတင်းရရှိသည်။\nဆက်စပ်ဖတ်ရှု့ရန်\nဗန်းမော်ခရိုင်ရှိ တစ်သျှူးငှက်ပျော စိုက်ပျိုးမြေများ ပြန်လည်စစ်ဆေးတော့မည်\nဥပဒေ ချိုးဖောက်သည့် ငှက်ပျောစိုက် ကုမ္ပဏီကို အရေးမယူဘဲ တရားဝင် မြေလျှောက်ခွင့်ပြု"
    },
    {
        "url": "https://burma.irrawaddy.com/article/2019/12/02/209653.html",
        "title": "ဝီဂါ မွတ်ဆလင်တွေကို တရုတ်နှိပ်ကွပ်ရခြင်း အကြောင်း",
        "body": "တရုတ်နိုင်ငံ အနောက်ပိုင်း ဇင်ကျန်း Xinjiang ပြည်နယ်မှ မွတ်ဆလင် အများစုဖြစ်သည့် လူနည်းစု ဝီဂါ Uighur လူမျိုးများသည် ကမာ္ဘပေါ်တွင် စောင့်ကြည့်ထိန်းချုပ်မှုနှင့် ဖိနှိပ်မှု အများဆုံးပြည်နယ်များထဲမှ တခုတွင် နေထိုင်နေကြရသည်။ အဘယ်ကြောင့် ဆိုသည်ကို ရှင်းလင်းရာတွင် ဤမြေပုံက အထောက်အကူပေးပါလိမ့်မည်။\nဇင်ကျန်းမှ ပြည်သူများသည် သောင်းနှင့်ချီသော မျက်နှာမှတ်သားသည့် ကင်မရာများနှင့် သူတို့၏ ဖုန်းများအတွင်းရှိ စောင့်ကြည့်ရေး အပလီကေးရှင်းများ၏ စောင့်ကြပ်ခြင်းကို ခံနေရသည်။ ၎င်းတို့ထဲမှ ၂ သန်းခန့် ရှိသည်ဟု ခန့်မှန်းရသူများ သည် ပြည်သူများကို ရုပ်ပိုင်းအရရော စိတ်အပိုင်းအရပါ နှိပ်စက်နေသည့် ထိန်းသိမ်းရေး စခန်းတွင် ပိတ်ထားခြင်းခံနေကြရသည်။\nတရုတ်အစိုးရက အကြမ်းဖက်မှုအတွက် ဝီဂါများကို နှစ်ပေါင်းများစွာ အပြစ်တင်နေခဲ့သည်။ ၎င်းတို့က အာရှအလယ်ပိုင်းသို့ အစ္စလမ်မစ် အကြမ်းဖက်ဝါဒကို တင်သွင်းနေသည်ဟု ပြောသည်။\nသို့သော်လည်း ဇင်ကျန်း ပြည်နယ်မှ ဝီဂါ လူမျိုးများကို ပြင်းပြင်းထန်ထန် ဖိနှိပ်ရန် တရုတ်အစိုးရက ဆန္ဒရှိနေရခြင်းတွင် နောက်ထပ် အကြောင်းပြချက်ရှိပါသည်။ ထိုဒေသသည် တရုတ်နိုင်ငံ၏ လူသိများသော ကုန်သွယ်ရေး စီမံကိန်းဖြစ်သည့် ခေတ်သစ်ပိုးလမ်းမ စီမံကိန်း(BRI) မှ အရေးပါဆုံးသော အစိတ်အပိုင်းအချို့ တည်ရှိရာဒေသဖြစ်သည်။\n၂၀၁၃ ခုနှစ်တွင် စတင်သက်ရောက်ခဲ့သော BRI က ဘေဂျင်းကို ကမာ္ဘတလွှားမှ နိုင်ငံ ၇၀ ခန့်နှင့် ရထားလမ်းများ၊ ဓာတ်ငွေ့ ပိုက်လိုင်းများ၊ ရေလမ်းကြောင်းများနှင့် အခြားသော အခြေခံအဆောက်အဦး စီမံကိန်းများမှတဆင့် ချိတ်ဆက်ရန် ရည်ရွယ်ထားသည်။ တရုတ်သမ္မတ ရှီကျင့်ဖျင် သဘောအကျဆုံး စီမံကိန်းနှင့် ၎င်း၏ နိုင်ငံရေးအမွေအနှစ်မှ အရေးပါသော အစိတ်အပိုင်းအဖြစ် BRI ကို မြင်ကြသည်။\nအထက်တွင် ဖော်ပြထားသောမြေပုံက BRI ၏ အမျိုးမျိုးသော အခြေခံအဆောက်အဦး စီမံကိန်းများ တလျှောက်တွင် ဇင်ကျန်း၏ အနေအထားကို ပြသနေသည်။\nဇင်ကျန်းကို နှိပ်ကွပ်ရန် ဒေါ်လာ ထရီလီယံချီ တန်သည့် အကြောင်းပြချက်\n၎င်းက ပိုးလမ်းမ စီးပွားရေးပတ်လမ်းဟု ပေါင်းရုံး၍ ခေါ်သည့် ကုန်းလမ်းကြောင်း ၆ ခု နှင့် ရေကြောင်းပိုးလမ်းမဖြစ်သည့် ရေလမ်းကြောင်းတခုက ပိုင်းခြားထားသည်။ မြေပုံတွင် ဖော်ပြထားသည့် အတိုင်းဆိုလျှင် ဇင်ကျန်းက ပိုးလမ်းမ စီးပွားရေးပတ်လမ်း တလျှောက်မှ စီမံကိန်း အများအပြား တည်ရှိသောနေရာဖြစ်သည်။\nတရုတ်နိုင်ငံက စီမံကိန်းတွင် ဒေါ်လာ ၁ ထရီလီယံမှ ၈ ထရီလီယံအတွင်း ရင်းနှီးမြှုပ်နှံရန် ရှိနေသည်ဟု Center for Strategic and International Studies က ဆိုသည်။\nတရုတ်နှင့် BRI တလျှောက် နိုင်ငံများကြားမှ ကုန်ပစ္စည်းများ ကုန်သွယ်ရေးက ၂၀၁၈ ခုနှစ် တနှစ်တည်းအတွင်းမှာပင် အမေရိကန်ဒေါ်လာ ၁.၃ ထရီလီယံရှိသည်ဟု တရုတ် ကုန်သွယ်ရေးဝန်ကြီးဌာနကို ကိုးကား၍ အစိုးရပိုင် ဆင်ဟွာသတင်းဌာနက ပြောသည်။\nတရုတ်နိုင်ငံက BRI စီမံကိန်းများအပေါ် အလေးထားမှုတိုးလာခြင်းက ဇင်ကျန်းတွင် တရုတ်အစိုးရ၏ ဖိနှိပ်ဖြိုခွဲမှုများနှင့် တိုက်ဆိုင်နေသည်ဟု ကျွမ်းကျင်သူများက ထောက်ပြသည်။\nဝီဂါ ခွဲထွက်ရေးသမား အများအပြားက တိုက်ခိုက်ရေးသမားများ ဖြစ်လာရန် တရုတ်နိုင်ငံမှ ထွက်ခွာ၍ အာဖဂန်နစ္စတန်နှင့် ဆီးရီးယားကဲ့သို့သော နေရာများသို့ သွားရောက်ခဲ့ကြသည့်အတွက် တရုတ်အစိုးရက ဝီဂါ စစ်သွေးကြွများကို အကြမ်းဖက်သမားများဖြစ်သည်၊ နိုင်ငံအတွင်းတွင် အကြမ်းဖက်မှုများကို လှုံ့ဆော်ပေးနေသည်ဟု အနည်းဆုံး ၂၀၀၀ ခုနှစ်များ အစောပိုင်း လောက်မှစ၍ စွပ်စွဲခဲ့သည်။\nသို့သော်လည်း ၎င်း၏ ဖိနှိပ်သော လှုပ်ရှားမှုများက ပြီးခဲ့သည့် ၂ နှစ်လောက်ကမှ ကွန်မြူနစ်ပါတီ အတွင်းရေးမှူး တဦး ဖြစ်သည့် Chen Quanguo ၏ အုပ်ချုပ်မှုအောက်တွင် စတင်ခဲ့ခြင်း ဖြစ်သည်။ သူက တိဘက်တွင် ပြင်းထန်သော စောင့်ကြည့် ထိန်းချုပ်ရေး အစီအစဉ်တခုကို ပုံစံချခဲ့သူလည်းဖြစ်သည်။\nဇင်ကျန်းမှ သာမန်ပြည်သူများသည် သူတို့၏ နာရီများကို ကွဲပြားသည့် အချိန်ဇုန်တခုတွင် ထားရှိခြင်း သို့မဟုတ် အခြား တိုင်းပြည်မှလူများနှင့် (သူတို့၏ ဆွေမျိုးသားချင်းများဖြစ်နေလျှင်ပင်) ဆက်သွယ်ခြင်း ကဲ့သို့သော မရေမရာ အကြောင်းပြချက်များအတွက် ထိန်းသိမ်းရေးစခန်းများတွင် ထိန်းသိမ်းခံရခြင်းများ သို့မဟုတ် ပျောက်ဆုံးသွားရခြင်းနှင့် ကြုံတွေ့နေကြရသည်။\nအမေရိကန် ပြည်ထောင်စု ဗာဂျီးနီးယား Virginia မှ ဝီဂါအရေး တက်ကြွလှုပ်ရှားသူတဦး ဖြစ်သည့် Rushan Abbas က “အားလုံးက ရှီကျင့်ဖျင်ရဲ့ အမှတ်တံဆိပ် စီမံကိန်း ဖြစ်တဲ့ BRI နဲ့ ဆိုင်ပါတယ်။ ဘာကြောင့်လဲဆိုတော့ ဝီဂါ မြေက ရှီကျင့်ဖျင်ရဲ့ အမှတ်တံဆိပ် စီမံကိန်းက အရေးအပါဆုံးတွေရဲ့ အချက်အချာနေရာမှာ ရှိနေလို့ပါ ” ဟု ပြောသည်။\nRushan Abbas သည် ဝီဂါများကို နှုတ်ပိတ်ရန် တရုတ်နိုင်ငံ၏ အားထုတ်မှုကြောင့် နိုင်ငံရပ်ခြားသို့ ရောက်ရှိလာသော ဝီဂါလူမျိုး အများအပြားထဲမှ တဦးဖြစ်ပါသည်။ Rushan Abbas က ဝါရှင်တန်တွင် တရုတ်နိုင်ငံ၏ လူ့အခွင့်အရေး မှတ်တမ်းနှင့် ပတ်သက်၍ ဝေဖန်ပြောဆိုခဲ့ပြီး ၆ ရက်ကြာသည့်အချိန်တွင် သူ၏ ညီမနှင့် အဒေါ်ဖြစ်သူတို့မှာ ဇင်ကျန်းမြို့ များမှ ပျောက်ဆုံးသွားကြသည်။ သူ့ မိသားစု ပျောက်ဆုံးသွားခြင်းသည် သူ၏ တက်ကြွလှုပ်ရှားမှုများ၏ တိုက်ရိုက်အကျိုးဆက် ဖြစ်သည်ဟု Rushan Abbas က ယုံကြည်ထားသည်။\nတရုတ်လူနည်းစု မူဝါဒဆိုင်ရာ ကျွမ်းကျင်သူ ပညာရှင်တယောက်ဖြစ်သော Adrian Zenz က ဇင်ကျန်း၏ အခန်းကဏ္ဍသည် BRI နှင့် အတူ ကြီးမားစွာ ပြောင်းလဲခဲ့ပြီး တရုတ်နိုင်ငံ၏ ပြင်းပြသောဆန္ဒများက ဇင်ကျန်းကို စီးပွားရေး ဖွံ့ဖြိုးတိုးတက်မှု၏ ဗဟိုချက် ဒေသတခု အဖြစ်သို့ ပြောင်းလဲခဲ့သည်ဟု The New York Times သို့ ယခုနှစ် အစောပိုင်းက ပြောကြားခဲ့သည်။\nဇင်ကျန်းမှ ကြည့်ချင်ပွဲ\nဇင်ကျန်းနှင့် ပတ်သက်၍ BRI တွင် ပါဝင်သည့် နိုင်ငံများက ထုတ်ဖော်ပြောဆိုခြင်း မရှိစေရေး သေချာစေရန် တရုတ် အစိုးရက နောက်ထပ်အားထုတ်မှုများ ပြုလုပ်ခဲ့သည်။\nပြီးခဲ့သည့်နှစ် ဒီဇင်ဘာမှ စတင်၍ တရုတ်အာဏာပိုင်များက အနည်းဆုံး နိုင်ငံ ၁၆ ခု (အများစုမှာ BRI တွင် ပါဝင်နေကြသော ကာဇစ်စတန်၊ တာဂျစ်ကစ္စန် နှင့် ပါကစ္စတန် တို့ကဲ့သိုသော အနီးပတ်ဝန်းကျင်နိုင်ငံများ) မှ ဂျာနယ်လစ်များနှင့် သံတမန်များကို ဇင်ကျန်းမှ ပညာပေးစခန်းများသို့ သွားရောက်မည့် ထိန်းချုပ်မှု အလွန်များသော ခရီးစဉ် များအတွက် ဖိတ်ခေါ်ခဲ့သည်။\nဒေသတွင်းတွင် သူတို့အတွက် ဖုံးကွယ်စရာ ဘာမှ မရှိကြောင်း သက်သေပြရန် တရုတ်နိုင်ငံက ခရီးစဉ်များကို စီစဉ်ခဲ့ခြင်း ဖြစ်သည်။ စခန်းများကို သူတို့က (ဒေသခံများ၏) ဘဝအောင်မြင်တိုးတက်ရေးကို လုပ်ပေးမည့် အခမဲ့ အသက်မွေးပညာ သင်တန်းများဟု နားဝင်သာအောင် ခေါ်ဝေါ်သုံးနှုံးခဲ့ကြသည်။\nစာနယ်ဇင်း ခရီးစဉ်မှ ကို့ယို့ကားယား ဓာတ်ပုံများထဲတွင် ဝီဂါလူမျိုး အမျိုးသား အမျိုးသမီးများက စာသင်ခန်းများ အတွင်း အကနှင့် ဂီတ တင်ဆက်နေမှုများ၊ အပ်ချုပ်စက်များ မောင်းနှင်နေခြင်းနှင့် ပြဌာန်းစာအုပ်တခုတွင် ပါဝင်သည့် တရုတ် ထောက်ခံရေး သီချင်းများမှ စကားလုံးများကို လေ့လာသင်ယူနေခြင်းများကို မြင်တွေ့ခဲ့ရသည်။\nဖေဖော်ဝါရီလ နှောင်းပိုင်းတွင် တရုတ်နိုင်ငံက ပါကစ္စတန်၊ ဗင်နီဇွဲလား၊ ကျူးဘား၊ အီဂျစ်၊ ကမော္ဘဒီးယား ၊ ရုရှား၊ ဆီနီဂေါ နှင့် ဘဲလားရပ်စ် နိုင်ငံများမှ သံတမန်များအတွက် နောက်ထပ်ခရီးစဉ်တခုကို စီစဉ်နေခဲ့သည်ဟု ရိုက်တာ သတင်းဌာနက ဆိုသည်။\nသို့သော်လည်း ကုလသမဂ္ဂမှ ကိုယ်စားလှယ်များနှင့် ထိုဒေသတွင်းသို့ ဝင်ရောက်ခွင့်ရရန် ကြိုးစားနေခဲ့သော်လည်း မအောင်မြင်ခဲ့ပါ။ Human Rights Watch ကဲ့သို့သော အဖွဲ့များမှ တက်ကြွလှုပ်ရှားသူများကို ဖိတ်ခေါ်ခဲ့ခြင်း မရှိပါ။\nHuman Rights Watch မှ တရုတ်နိုင်ငံဆိုင်ရာ ဒါရိုက်တာ Sophie Richardson က “တရုတ်အစိုးရက သံတမန်တွေကို ခေါ်ပြတဲ့ ပွဲတွေ လုပ်တဲ့နေရာမှာ သမိုင်းကြောင်းရှည်ကြီး ရှိပါတယ်။ သံတမန်တွေ သွားရောက်လည်ပတ်တာကို ယုံကြည် လက်ခံနိုင်လောက်တဲ့ အမှီအခိုကင်းတဲ့ လေ့လာအကဲဖြတ်မှုတခုနဲ့ အစားထိုးလို့ မရပါဘူး” ဟု ဇန်နဝါရီလ အတွင်းတွင် ရေးသားခဲ့သည်။\nသို့သော်လည်း ပြပွဲ ခရီးစဉ်များက အဆိုပါ နိုင်ငံအချို့ အတွက် အလုပ်ဖြစ်ခဲ့သည်။\nတရုတ်နိုင်ငံဆိုင်ရာ ပါကစ္စတန်သံရုံးမှ တာဝန်ခံ Mumtaz Zahra Baloch က “ကျနော်တို့ရဲ့ ခရီးစဉ်က ဒီဒေသနဲ့ ပတ် သက်လို့ ကျနော့်ရဲ့ အမြင်ကို ပိုမိုခိုင်မာ အားကောင်းစေခဲ့ပါတယ်။ အဲဒီနေရာမှာ စုံလင်တဲ့ယဉ်ကျေးမှုနဲ့ စုံလင်တဲ့ လူမျိုး ရေး စရိုက်လက္ခဏာတွေ ရှိပါတယ်။ အဲဒါက တရုတ်နိုင်ငံ အနောက်ပိုင်း ပြည်နယ်တွေ ဖွံ့ဖြိုးတိုးတက်ရေး အတွက် အရေး ကြီးပါတယ်။ BRI စီမံကိန်းရဲ့ အောက်မှာ ဒေသတွင်း ဆက်သွယ်ရေးအတွက် အရေးပါတဲ့ ဆုံချက်တခု ဖြစ်ပါတယ် ” ဟု တရုတ် အစိုးရပိုင် Global Times သတင်းစာသို့ ပြောကြားခဲ့သည်။\n“ဒါကြောင့် ဇင်ကျန်းက BRI စီမံကိန်း ဖွံ့ဖြိုးတိုးတက်ရေးမှာ အရေးပါတဲ့ အခန်းကဏ္ဍက ပါဝင်ဖို့ အဆင်သင့်ဖြစ်နေပါပြီ”\n(Business Insider မှ This map shows a trillion-dollar reason why China is oppressing more than a million Muslims ကို ဆီလျော်အောင် ဘာသာပြန်ဆိုသည်။)\nYou may also like these stories:\nတရုတ်စီမံကိန်းကြီးများကြောင့် သဘာဝပတ်ဝန်းကျင်နှင့် လူမှုထိခိုက်မှုများ စိုးရိမ်ရ\n မြန်မာပြည် လူ့အခွင့်အရေး ချိုးဖောက်မှုများနှင့် နိုင်ငံတကာ၏ အရေးယူဆောင်ရွက်ချက်များ\n ကမ္ဘာ့စီးပွားရေး နှေးကွေးမှု ထိုင်းကို ထိပြီ"
    },
    {
        "url": "https://burma.irrawaddy.com/opinion/interview/2020/01/17/213190.html",
        "title": "ပြည်ပရောက် တတ်သိပညာရှင်တွေ ပြန်လာဖို့ မြန်မာ့အခင်းအကျင်း အဆင်သင့် ဖြစ်နေပြီလား",
        "body": "ပြည်ပရောက် မြန်မာနိုင်ငံသား/ဟောင်း အသိပညာရှင်၊ အတတ်ပညာရှင်တွေ အနေနဲ့ နိုင်ငံအတွက် ပါဝင်ကူညီပံ့ပိုး ချင်တယ်ဆိုရင် ဆွစ်ဇာလန်နိုင်ငံ၊ ဂျီနီဗာမြို့က မြန်မာ အမြဲတမ်း ကိုယ်စားလှယ် အဖွဲ့ရုံးကနေတဆင့် ဆက်သွယ်ကြဖို့ မြန်မာအစိုးရက ဖိတ်ခေါ်ထားပါတယ်။\nနိုင်ငံတော် အတိုင်ပင်ခံ ဒေါ်အောင်ဆန်းစုကြည်ရဲ့ ပြည်ပခရီးစဉ်တွေမှာလည်း နိုင်ငံရဲ့လူ့စွမ်းအားအရင်းအမြစ် လိုအပ် ချက်တွေကို ဖြည့်ဆည်းနိုင်ဖို့ ဖိတ်ခေါ်ခဲ့တာတွေ၊ မြန်မာနိုင်ငံသား/ဟောင်းတွေ ဘက်ကလည်း ကမ်းလှမ်းတာတွေ ရှိခဲ့ တယ်လို့ ဂျီနီဗာမြို့ မြန်မာအမြဲတမ်း ကိုယ်စားလှယ် အဖွဲ့ရုံးရဲ့ ဇန်နဝါရီ ၁၃ ရက်က ထုတ်ပြန်ခဲ့တဲ့ ကြေညာချက်မှာ ဖော်ပြထားပါတယ်။\nမြန်မာနိုင်ငံကို ပြန်လာပြီး ပါဝင်ကူညီ အကျိုးပြုလိုသူတွေအနေနဲ့ လေ့လာသင်ယူခဲ့တဲ့ ပညာရပ်ဆိုင်ရာ ဘွဲ့၊ ကျွမ်း ကျင်တဲ့ နယ်ပယ်၊ ပါဝင်အကျိုးပြုလိုတဲ့ အခန်းကဏ္ဍ၊ ပါဝင်ကူညီနိုင်တဲ့ ကာလ စသဖြင့် အချက် ၁၅ ချက် ပါဝင်တဲ့ လျှောက်လွှာကို ဖြည့်စွက်ပြီး ကောင်စစ်တာဝန်ခံ အရာရှိ ဦးကျော်ကျော်လွင်ထံ ဆက်သွယ်ပေးပို့ရမှာ ဖြစ်ပါတယ်။\nပြည်ပရောက် မြန်မာတွေထဲမှာ မြန်မာနိုင်ငံကို ပြန်ပြီးကူညီချင်ကြသူတွေ ရှိပေမယ့်လည်း ပြန်လာဖို့ ကြိုးစားတဲ့အခါ အကန့်အသတ် အခက်အခဲတွေကြောင့် အဆင်မပြေတာတွေ ရှိနေသလို တချို့ပြန်လာပြီးသူတွေမှာလည်း အကြောင်း အမျိုးမျိုးကြောင့် ပြန်ထွက်သွားတာမျိုးတွေ ရှိပါတယ်။\nဒါကြောင့်လည်း ပြန်လာမယ့် အသိပညာရှင်၊ အတတ်ပညာရှင်တွေ အတွက် လက်ရှိ မြန်မာ့နိုင်ငံရေး အခင်းအကျင်း ဟာ အဆင်သင့် ဖြစ်နေပြီလား၊ ဇန်နဝါရီ ၁၃ ရက်က ထုတ်ပြန်တဲ့ ကြေညာချက်ဟာ ဘယ်လို သဘောမျိုး ဆောင်နေ သလဲဆိုတာတွေနဲ့ ပတ်သက်လို့ ပြည်တွင်း ပြည်ပက မြန်မာနိုင်ငံသား/ဟောင်း အသိပညာရှင်၊ အတတ်ပညာရှင်တွေ ကို ဧရာဝတီက ဆက်သွယ် မေးမြန်းထားပါတယ်။\nကိုဘိုကြည်\nနိုင်ငံရေး အကျဉ်းသားများ ကူညီစောင့်ရှောက်ရေးအသင်း (AAPP)\n\nအခု ကြေညာချက်အရ အစိုးရက ပြည်ပရောက် မြန်မာနိုင်ငံသားတွေကို ပြန်ခေါ်တာမဟုတ်ဘဲ သူတို့ လိုအပ်နေတဲ့ လူ့စွမ်းအား အရင်းအမြစ်အတွက် အကန့်အသတ်နဲ့ခေါ်တဲ့စာ ဖြစ်နေတယ်။ နောက်တချက်က အစိုးရက လိုလို့ခေါ် တယ်ဆိုရင်လည်း ထုတ်ပြန်ကြေညာချက်ကို ဒီထက်ပိုချောမွေ့အောင်ရေးရင် ပိုကောင်းမယ်ထင်တယ်။ အစိုးရအနေနဲ့ အခုလို အကန့်အသတ်နဲ့ မဟုတ်ဘဲ ပြည်ပရောက် မြန်မာနိုင်ငံသားအားလုံးအတွက် ဥပဒေတခုချမှတ်ပြီး လုပ်ဆောင် သင့်တယ်။\n၂၀၁၂ လောက်တုန်းက ဂျော်ဂျီယာနိုင်ငံမှာ အတိုက်အခံက အနိုင်ရပါတီကို အနိုင်ရရှိပြီး အာဏာရခဲ့တယ်။ အဲဒီ တုန်းက အနိုင်ရပါတီရဲ့ ပထမဆုံး လွှတ်တော်မှာ စပြီး ဆုံးဖြတ်ချက်ချတာက ဂျော်ဂျီယာမှာ နိုင်ငံရေး အကျဉ်းသား ရှိတယ် ဆိုတာကို အသိအမှတ်ပြုပြီး လွှတ်ပေးရေး ဆုံးဖြတ်ချက်နဲ့ နိုင်ငံရေးအရ ထွက်ပြေးသွားတဲ့ (Political Exiles) တွေကို ပြန်လာဖို့ ဆုံးဖြတ်ချက် ချတယ်ဆိုတာ ဥပမာတွေ ရှိခဲ့ပါတယ်။ အစိုးရအနေနဲ့ အခုလို မိမိသဘောနဲ့ လာလုပ် ဆိုတာမျိုးထက် ကိုယ်လိုအပ်တဲ့ နေရာအတွက် နိုင်ငံတကာမှာ ရှိနေတဲ့ မြန်မာနိုင်ငံသားဟောင်းတွေထဲက သင့်တော် မယ့်သူကို အစိုးရက ရှာဖွေချဉ်းကပ်တာက ပိုအလုပ်ဖြစ်မယ် ထင်ပါတယ်။\nမြန်မာနိုင်ငံဟာ လူ့စွမ်းအားအရင်းမြစ် လိုအပ်နေတဲ့နိုင်ငံ ဖြစ်ပါတယ်။ ဒါကို အမြန်ဆုံး ဖြည့်ဆည်းဖို့ လိုအပ်ပါတယ်။ ဒီလို ဖြည့်ဆည်းဖို့ စဉ်းစားတဲ့အခါမှာ နိုင်ငံရေး လှုပ်ရှားမှု နောက်ခံကြောင့် ပြည်ပ ရောက်သွားရတဲ့သူတွေကို ဂုဏ် သိက္ခာရှိရှိ ပြန်လာနိုင်ရေးအတွက် လုပ်ဆောင်ခြင်းကလည်း လိုအပ်နေတဲ့ လူ့စွမ်းအားအရင်းမြစ်ကို တစုံတရာ အထောက်အကူ ဖြစ်နိုင်ပါတယ်။ အစိုးရအနေနဲ့ ဒါကိုလည်း ဥပဒေပြုပြီး အကောင်အထည်ဖော်ဖို့ လိုအပ်ပါတယ်။\nအဲဒီလို လုပ်ပေးပြီး သူတို့ အပြီး ပြန်မလာနိုင်ခဲ့ရင်တောင် သူတို့ မြန်မာနိုင်ငံကို ပြန်လာချင်တဲ့အချိန် ပြန်လာနိုင်အောင် တံခါးဖွင့်ထားပေးဖို့ လိုအပ်တယ်။ အနည်းဆုံး သူတို့ ပြန်လာလည်ရင် နိုင်ငံခြားငွေရတယ်။ သူတို့က သာမန်လာလည် တဲ့ နိုင်ငံခြားသားထက်တော့ ပိုက်ဆံ ပိုသုံးကြပါတယ်။ သူတို့ရဲ့ အတွေ့အကြုံတွေကလည်း နိုင်ငံအတွက် အကျိုးရှိ မှာပါ။\nဒေါက်တာ တင့်ဆွေ\nအမေရိကန် အခြေစိုက် မြန်မာ့အရေး လေ့လာသူ\n\n \nဆရာက ပြန်လုပ်ဖို့ မရှိပါ။ နိုင်ငံရေးထဲမှာ အရွေးခံခွင့် မရှိပါ။ ကျန်းမာရေး ဆေးကုဖို့ အသက်အရွယ်ကြီးပြီ။ ပညာရေး ကို ဖြစ်စေချင်တယ်။ ဟောပြောတာ သင်တန်းပေးတာတွေ လုပ်ချင်တယ်။ ခက်တာက မြန်မာစာရော အင်္ဂလိပ်စာပါ ဆရာ့အမြင် အသိ အတွေ့အကြုံတွေနဲ့ အံဝင်မှာ မဟုတ်ဘူး။ နိုင်ငံရေးလည်း ဟောပြောတာ သင်တန်းပေးတာတွေ လုပ်ပေးချင်တယ်။ ဖိတ်ခေါ်ချက် ရှိမှသာ လုပ်ချင်တယ်။\nဟိုးစောစောနှစ်တွေက အလည်ပြန်မယ်လို့ စိတ်ကူးစဉ်က NLD ရုံးချုပ်မှာ လူငယ်တွေကို ဟောပြောဖို့ စီစဉ်ခဲ့သေး တာ။ ရုံးချုပ်ကလည်း welcome လုပ်ပါတယ်။ မလာဖြစ်ခဲ့ဘူး။ အခု ဂျီနီဗာ သံရုံးက ထုတ်ပြန်တာကို တချို့က စော စောကတည်းက လုပ်သင့်တာလို့ အပြစ်မြင်ကြတယ်။ ဆရာက မမြင်ပါဘူး။ အဲဒီလို လုပ်စရာတွေ ဆက်လုပ်ဖို့သာ အစိုးရကို တွန်းသင့်တယ်။ တိုင်းပြည် အကျိုးကို မျက်နှာမူတဲ့ အတွေး အပြော အရေးနဲ့ အလုပ်တွေ လုပ်ကြစေချင် တာ။\nအစိုးရ တခုတည်းသာ အပြစ်ဖို့နေတာ မှားတယ်။ လုပ်ချင်တာအတွက် တာဝန်ရှိသူတွေဘက်က ဖြည့်တာ လျော့တာ မျိုးတွေသာ ရှိတယ်။ လက်ရှိ ရာထူးဝန် အဖွဲ့ဆိုတာကြီးကလည်း ရှိသေးတာ။ ဆရာက အဲဒါကို သဘောမကျဘူး။ သွားကတည်းက မျှော်လင့်ချက်ကြီးနဲ့ သွားတာ မသင့်ပါ။ ကိုယ့်လမ်း ကိုယ်ဖောက်ကြရမှာပါ။ ပညာတတ်တိုင်းလည်း တချို့မစွံပါ။\nပြည်ခိုင်ဖြိုး အစိုးရကလည်း ပြည်ပရောက်သူတွေ ပြန်လာပြီး တိုင်းပြည်အတွက် လုပ်ကြဖို့ ခေါ်ခဲ့ပါတယ်။ တချို့ပြန်ကြ တယ်။ တချို့က သမ္မတ အကြံပေး လုပ်တယ်။ အခုတော့ သူတို့တတွေ တခြားနေရာတွေ ရောက်ကုန်ကြပြီ။ ကိုယ့် ဘာသာရပ်အရ အထဲဝင် လုပ်နေသူတွေလည်း ရှိခဲ့တယ်။ အလုပ်သမားရေး၊ လယ်သမားရေး လုပ်သူတွေနဲ့ မီဒီယာ တွေ။ အခု အစိုးရတက်တော့လည်း ဒေါ်အောင်ဆန်းစုကြည်က အနည်းဆုံး ၂ ကြိမ် ဖိတ်ခေါ်မှု လုပ်ပြီးပြီ။ သိရသ လောက် ပြန်လုပ်နေသူ အတော်ကို နည်းလွန်းတယ်။\n၂၀၁၂ သြဂုတ်လထဲမှာ အရင်အစိုးရကနေ အမည်မည်း စာရင်း (Black list) ထဲက ၂၀၀၀ ကျော်ကို ပယ်ဖျက်ခဲ့ပါ တယ်။ အဲဒီတုန်းက ၁၉၉၀ မှာ အရွေးခံရပြီး အပြင်ထွက်နေကြရတဲ့ လွှတ်တော် အမတ်တွေကို ထိပ်မှာ တွေ့ရတယ်။ ကျနော်က နံပါတ် ၇ မှာ။ နိုင်ငံခြားသားတချို့လည်း ပါတယ်။ အဲဒီ စာရင်းက နာမည်မှားတာတွေ ပါတယ်။ လူထပ်နေ တာတွေ ပါတယ်။ ၂၀၁၆ ခုနှစ် ဇူလိုင်လ နောက်ဆုံးပတ်မှာ လက်ရှိ အစိုးရကနေ လူပေါင်း ၆၀၇ ယောက်ကို အမည် မည်း စာရင်းကနေ ပယ်ဖျက်ပေးလိုက်ပါတယ်။ နိုင်ငံခြားသား ၃၀၀ နဲ့ မြန်မာလူမျိုး ၂၀၀ ကျော် ပါတယ်။\nဘာကြောင့် နည်းနေသေးလဲ တဦးချင်း အကြောင်းပြချက်တွေ ရှိမယ်။ ကျနော် တယောက်တည်း အနေနဲ့ နံပါတ်တစ် က လုံခြုံရေး။ လက်နက်ကိုင် အဖွဲ့တွေဟာ လူထုက ရွေးကောက် တင်မြှောက်တဲ့ အစိုးရ လက်အောက်မှာ မရှိသေးပါ။ ဘယ်သူ ဒုတိယ ဦးကိုနီ ဖြစ်မလဲ။ ဗျူရိုကရေစီက နောက်တချက်။ တခြားနိုင်ငံ ပတ်စ်ပို့ ကိုင်ထားပြီးသူတွေ ကိုယ်မွေး ခဲ့တဲ့ နိုင်ငံမှာ နှစ်ရှည်နေထိုင်ရေး ခက်ခဲသေး၊ ဈေးကြီးသေးတယ်။\n၂၀၁၈ နွေရာသီမှာ ကျနော် ပထမဆုံးအကြိမ် ပြန်တော့ အဝင် အထွက်တော့ မခက်ခဲ့ပါ။ ကျနော်တို့ အရွယ်တွေက အစိုးရခန့်အလုပ် လုပ်မရတော့ပါ။ လုပ်နိုင်သေးသူတွေအတွက် စဉ်းစားပြုပြင်ပေးရမယ်။ နောက်တခုက အခြေအနေ။ ဆင်းရဲနိမ့်ကျသေးတာကို ထည့်မပြောပါ။ တတ်ထားတဲ့ပညာနဲ့ ဆီလျော်တဲ့ အခြေခံတွေ။ ဆေးပညာရှင်ဆိုရင် ဆေးရုံ၊ ဓာတ်ခွဲခန်း၊ ခွဲစိတ်ခန်း၊ လျှပ်စစ်၊ တခြား ဘာသာရပ်တွေမှာလည်း ရှိတယ်။ အားလုံး ပြည့်စုံမှသာ လာမယ်ပြောတာ မဟုတ်ပါ။ ပြင်စရာတွေ အများကြီးထဲက တချို့ကိုသာ တင်ပြတာ။\nပြန်လာနိုင်ရေး လျော့ပေါ့ပေးတာ ရှိသလို ဝန်ကြီးဌာနတိုင်းမှာ ပြင်စရာတွေကို တွန်းလုပ်ရပါမယ်။ ခုထိ အားမရပါ။ ပညာရေးမှာ ပြောစရာတွေက ပိုများတယ်။ ကျနော်သာ စာသင်ခွင့်ရရင် လက်ရှိ အခြေအနေအောက်မှာ မသင်ချင်ပါ။ အဲဒါက အခြေခံ အဆောက်အအုံတွေနဲ့ မဆိုင်တာ။ ဥပဒေ၊ အာမခံစနစ်၊ အင်တာနက်၊ တိုင်းပြည်ကို မဏ္ဍိုင်ပြုတဲ့ အပြု သဘောစိတ်ဓာတ်တွေ ဖြစ်ပါတယ်။\nဒေါ်မီမီဝင်းဘတ်\nပါမောက္ခ- ဟာဝိုင်အီ အခြေစိုက် လုံခြုံရေးဘာသာရပ်ဆိုင်ရာ အာရှ-ပစိဖိတ်ဌာန\n\nကျွမ်းကျင်မှု မြင့်မားပြီး ပညာတတ်တဲ့ မြန်မာတွေကို ပြန်လာဖို့ ဖိတ်ခေါ်တဲ့ မြန်မာအစိုးရရဲ့ဆုံးဖြတ်ချက်ဟာ အလွန် ကောင်းမွန်တဲ့ အမြင်သဘောထား ဖြစ်ပါတယ်။ ဒါပေမယ့် မြန်မာအစိုးရက ဒီမူဝါဒကို စနစ်တကျ အကောင်အထည် ဖော်ဖို့ ဖွဲ့စည်းပြင်ဆင်မှုနဲ့ လုပ်ငန်းစဉ်တွေ ချမှတ်ပြီးပြီလား ဆိုတာတော့ ကျမ မသိဘူး။ ဝါရှင်တန်ဒီစီက မြန်မာသံရုံးရဲ့ ဝက်ဘ်ဆိုဒ်ကို ဝင်ကြည့်တဲ့အခါမှာလည်း ဒီမူဝါဒသစ်နဲ့ ဒါနဲ့ ပတ်သက်လို့ ဘာကိုမှ ရှာမတွေ့ဘူး။\nဒီမူဝါဒသစ်ကို ကျမ အကောင်းမြင်ပါတယ်။ စနစ်တကျ အကောင်အထည်ဖော်ရင် အရမ်းကို အားကောင်းမယ်လို့ ကျမ ယုံကြည်တယ်။ မြန်မာနိုင်ငံ တိုးတက်ရေးကို နည်းလမ်းအမျိုးမျိုးနဲ့ အထောက်အကူပြုနိုင်တဲ့ ပြည်ပရောက် မြန်မာ ၃ မျိုး ရှိပါတယ်။ နံပါတ် ၁ က မြန်မာနိုင်ငံကို ပြန်ပြီး မြန်မာနိုင်ငံထဲမှာ အချိန်ပြည့် လုပ်နိုင်တဲ့သူတွေ ရှိတယ်။ ၂ က မြန် မာနိုင်ငံကို အချိန်မှန်ပြန်ပြီး ကာလတို စီမံကိန်းတွေ လုပ်နိုင်တဲ့သူတွေ ရှိတယ်။ ၃ က သူတို့နေထိုင်ရာ နေရာတွေမှာပဲ ဆက်နေပြီး မြန်မာနိုင်ငံရဲ့ ရှုထောင့်အမြင်တွေနဲ့ အမျိုးသား အကျိုးစီးပွားကို အကျိုးဆောင်ပေးမယ့် ဂုဏ်ထူးဆောင် သံအမတ်တွေ ဖြစ်ပါတယ်။\n၁ နဲ့ ၂ က သူတွေအတွက် မြန်မာအစိုးရ အနေနဲ့ မြန်မာနိုင်ငံအတွင်းမှာ မတွေ့နိုင်တဲ့ ကျွမ်းကျင်မှု၊ အတွေ့အကြုံ၊ ပညာရပ်တွေနဲ့ ပြည့်စုံသူတွေကို စနစ်တကျနဲ့ ဂရုတစိုက် ရွေးချယ်ရပါမယ်။ ၃ က လူတွေအတွက်တော့ မြန်မာအစိုးရ ဟာ သံရုံးတွေကတဆင့် သူတို့နဲ့ ပုံမှန်ထိတွေ့ပြီး သူတို့ရဲ့ ထောက်ခံမှုရအောင် လုပ်ရပါမယ်။ အဲဒီလို စည်းရုံးထားတဲ့ မြန်မာ့ အသိုက်အဝန်းတွေဟာ မြန်မာနိုင်ငံရဲ့ သံရုံးတွေကို များစွာ အထောက်အကူပြုပြီး သူတို့ နေထိုင်ရာ နိုင်ငံတွေ မှာ သံရုံးတွေရဲ့ သြဇာသက်ရောက်မှုကို ပိုမိုကျယ်ပြန့်စေပါတယ်။\nအဲဒီလို နိုင်ငံတွေမှာ ကျယ်ပြန့်တဲ့ သက်ရောက်မှုဟာ ရင်းနှီးမြှုပ်နှံမှုကို ဆွဲဆောင်နိုင်ပြီး မြန်မာနိုင်ငံရဲ့အမြင်နဲ့ သဘော ထားတွေကို ထောက်ခံမှု တိုးတက်စေပါတယ်။ အဲဒီလို ထောက်ခံမှုမျိုးကို မကြာသေးမီက ICJ မှာ မြန်မာနိုင်ငံရဲ့ သဘောထားကို ထောက်ခံတဲ့ ပြည်ပရောက် မြန်မာများရဲ့ ကြီးမားတဲ့ စုဝေးပွဲက ပြသနေပါတယ်။\nမြန်မာအစိုးရကို ထောက်ခံဖို့ စွမ်းအားတွေနဲ့ ဆန္ဒတွေ ရှိနေကြပါတယ်။ အဲဒီ စွမ်းအားတွေနဲ့ ဆန္ဒတွေကို စနစ်တကျ ကိုင်တွယ်ပြီး ကမ္ဘာတဝှမ်း သံတမန်ရေး ထိုးနှက်ချက်တွေကို ချဲ့ထွင်ရမှာက မြန်မာအစိုးရရဲ့ တာဝန်သာ ဖြစ်ပါတယ်။ ပြည်ပရောက် မြန်မာတွေကို ထိတွေ့ဆက်ဆံပြီး အကောင်းဆုံး အသုံးချတဲ့ မူဝါဒသစ်က အကောင်းဆုံး ခြေလှမ်းဖြစ် တယ်။ အစိုးရအတွက် နောက်တဆင့်ကတော့ ဒီမူဝါဒ အကောင်အထည်ဖော်ဖို့ ထိရောက်တဲ့ လုပ်ငန်းစဉ်နဲ့ ဖွဲ့စည်း ပြင်ဆင်မှုတွေ ချမှတ်ဖို့ပဲ ဖြစ်ပါတယ်။\nဦးအောင်သူငြိမ်း\nမြန်မာ့မဟာဗျူဟာနှင့် မူဝါဒလေ့လာရေး အင်စတီကျူ\n\nကျနော်မြင်တာတော့ ဒါက ကြိုဆိုရမယ့် ကိစ္စပါ။ လက်တွေ့မှာတော့ ကျနော်တို့လည်း ပြန်လာတာ ကြာပြီ။ ၂၀၁၂ က တည်းကပေါ့။ ဒီအနေအထား အောက်မှာတော့ တချို့လုပ်ထုံးလုပ်နည်းတို့၊ တချို့ကိစ္စတွေမှာ အခက်အခဲတွေက အများကြီး ရှိသေးတယ်။ အဲဒီလို အနေအထားမျိုးမှာ ဖိတ်ခေါ်မှုကတော့ အစပေါ့။ ကျန်တဲ့လုပ်ငန်းစဉ် ကျန်တဲ့စဉ်းစား နည်းကိစ္စတွေ ပေါင်းစုံ ဆက်လုပ်ဖို့လိုဦးမယ် ထင်ပါတယ်။\nဆိုလိုချင်တာက ပြန်လာတဲ့သူတွေမှာ ကလေးတွေ ရှိမယ်။ ဒီလူတွေက နိုင်ငံခြားသား ခံယူထားတာတွေ ရှိလာမယ်။ ကျနော်ကိုယ်တိုင် ဆိုရင်တောင် မင်္ဂဆောင်မယ့်ကိစ္စ တရားဝင် မလုပ်ရသေးဘူး။ ဒါတွေဟာ ဥပဒေကြောင်း ကိစ္စတွေ၊ လုပ်ထုံးလုပ်နည်းတွေမှာ ဘယ်လို ဖြေလျှော့မလဲဆိုတာ အသေးစိတ်ပိုင်းတွေမှာ အများကြီးကျန်ဦးမှာပါ။\nဘာကို ရည်ရွယ်ပြီးခေါ်သလဲ မသိဘူးပေါ့ဗျာ။ အထူးသဖြင့် ပြန်လာနိုင်တဲ့သူတွေက ဆရာဝန်တွေ ရှိနိုင်တယ်။ အဲဒီမှာ ဆရာဝန် လိုင်စင်တို့၊ ဆေးကုသခွင့်တို့မှာ အများကြီး ထပ်ပြင်ဖို့ လိုသေးတယ်။ နောက်တခါ အင်ဂျင်နီယာလို ပညာ ရှင်တွေ၊ ကိုယ်ပိုင်လုပ်ငန်းနဲ့ စွန့်ဦးတီထွင်လုပ်ငန်းရှင်တွေတော့ ပြန်လာနိုင်ပါတယ်။ လက်ရှိ မြန်မာပြည် Market (ဈေး ကွက်)ထဲမှာ စနစ်တကျ ဝင်ပေါင်းဖို့ဆိုရင်တော့ အများကြီး အခက်အခဲတွေ ရှိသေးတယ်။ မူဝါဒ တခုတော့ စလိုက်ပြီ ပေါ့။ ဒါပေမယ့် သေချာဆက်ပြီးတော့ ပြုပြင်ပြောင်းမှုတွေလုပ်ဖို့က အများကြီး လိုသေးတယ်လို့ ထင်ပါတယ်။\nနော်ပန်းသဉ္ဇာမျိုး\nရန်ကုန်တိုင်းဒေသကြီး ကရင်တိုင်းရင်းသား ရေးရာဝန်ကြီး\n\nဒီဖိတ်ခေါ်တာက နိုင်ငံခြားရေး ဝန်ကြီးဌာနက ဖိတ်ခေါ်တာ ဟုတ်မဟုတ်တော့ ကျမ သေချာ မသိသေးဘူး။ သတင်း တွေ တက်လာတာကိုပဲ တွေ့တာ။ ကျမတို့ အစိုးရဘက်က ဒါ တကယ် ဖိတ်ခေါ်တာ ဟုတ်မဟုတ်ကို ယနေ့အချိန်ထိ Confirmation (အတည်ပြုချက်) မသိသေးတာတော့ အမှန်ပဲ။ မနက်က (ဇန်နဝါရီ ၁၄) မှ အဲဒီသတင်းကို တွေ့တာ ပေါ့။ ကျမအတွက်ကတော့ ဒါကို ဝမ်းသာတယ်။ တချိန်တုန်းက၂၀၁၅ တုန်းကလည်း NLD ပါတီကနေ ပြည်တွင်း/ပမှာ ရှိတဲ့ ပညာရှင်၊ တတ်သိပညာရှင်တွေ ဒါ သစ်ခုတ်သမားချိန် မဟုတ်တော့ဘူး။ ပန်းပုထုသမား အချိန်ရောက်ပြီ။\nတတ်သိပညာရှင်တွေကို နိုင်ငံ့အကျိုးပြု နိုင်ငံတည်ဆောက်တဲ့ နေရာတွေမှာ ပူးပေါင်းပါဝင်နိုင်တဲ့လူတွေ လာပြီး ပူး ပေါင်းကြပါဆိုပြီး ဒီလိုပဲ NLD ပါတီက ဖိတ်ခေါ်ခဲ့တဲ့ အတွက်ကြောင့် ကျမကိုယ်တိုင် NLD ကို ပါခဲ့တာပေါ့။ အဲဒီ အချိန် အခါတုန်းက။ အခုလည်းပဲ ကျမတို့နိုင်ငံမှာ တတ်သိပညာရှင်တွေ အများကြီး လိုအပ်တယ်။ နိုင်ငံတော် ပြုပြင်ပြောင်း လဲရေး ကဏ္ဍတွေမှာ လိုအပ်တဲ့အတွက် ဒီတတ်သိပညာရှင်တွေကိုလည်းပဲ စနစ်တကျ လူမှန်နေရာမှန် စီမံခန့်ခွဲတတ် ဖို့ လိုတယ်။ အကျင့်စာရိတ္တ ပိုမိုကောင်းမွန်တဲ့ တတ်သိပညာရှင်တွေ မျိုးစုံလည်း လိုအပ်တာပဲ။\nနိုင်ငံတော်အနေနဲ့ ပြန်လည် တည်ဆောက်တဲ့အခါမှာ တတ်သိပညာရှင်က ကျမတို့နိုင်ငံမှ မဟုတ်ဘူး။ တခြား နိုင်ငံ တွေလည်း ဒီလိုမျိုး ဖိတ်ခေါ်ခဲ့ကြတယ်။ ဒီမိုကရေစီ အပြောင်းအလဲ ကာလဖြစ်ခဲ့တဲ့ နိုင်ငံတိုင်းလိုလိုမှာ။ ဒါ ကျမတို့ နိုင်ငံအတွက် ဖိတ်ခေါ်တာ ကောင်းခြင်းပဲ ဖြစ်ပါတယ်။ ကျမလည်းပဲ နိုင်ငံတကာ ရောက်နေတဲ့ မြန်မာလူမျိုးတွေ အကုန်လုံး ဒီနိုင်ငံ တည်ဆောက်ရေး ကာလမှာ ကျရာကဏ္ဍကနေ လာပြီး ပူးပေါင်းပါဝင် ဆောင်ရွက်ကြပါလို့ ပြောချင် ပါတယ်။\nစိန်ခေါ်မှုကတော့ နေရာတိုင်းမှာ ရှိပါတယ်။ အပြောင်းအလဲတိုင်းက စိန်ခေါ်မှုပဲ။ စိန်ခေါ်မှုကို ရင်ဆိုင်နိုင်မယ့် ပညာရှင် မျိုး လိုအပ်ပါတယ်။ အကုန်လုံး လူမှန်နေရာမှန် မဟုတ်ဘူးလား ဆိုတဲ့နေရာမှာ မဟုတ်ဘူးလို့လည်း ကျမ မဆိုလိုဘူး။ တချို့နေရာတွေမှာ လိုအပ်ချက်တွေ ရှိသေးတယ်။ ဒီထက်မက ပိုပြီး လူမှန်နေရာမှန်တွေ ဖြစ်ဖို့ လိုအပ်တဲ့အပိုင်းလေး တွေ ရှိတယ်။\nနိုင်ငံ ပြုပြင်ပြောင်းလဲရေး ကဏ္ဍမှာ ပညာရှင်တွေ လိုအပ်နေတာ အမှန်ပဲ။ အဲဒီ ပညာရှင်တွေကလည်း သူ့ကဏ္ဍ အလိုက် တည်ဆောက်ရေး ကာလမှာပဲ ဖြစ်ဖြစ်၊ ငြိမ်းချမ်းရေး/ကျန်းမာရေး/ ပညာရေး ကဏ္ဍ အသီးသီးမှာပဲ ဖြစ်ဖြစ်၊ Policy making (မူဝါဒရေးရာ)ကဏ္ဍမှာပဲဖြစ်ဖြစ် သူ့ကဏ္ဍမှာ ကျရာတာဝန်ကို ထမ်းဆောင်ပေးသွားမယ်ဆိုရင် ပြုပြင် ပြောင်းလဲတဲ့နေရာမှာ စေတနာမှန်ရင် မြန်မှာပဲလေ။ အဲဒါကို ယုံကြည်တယ်။ စေတနာမှန်မှန်နဲ့ ပြောင်းလဲစေလိုတဲ့ စိတ်ဆန္ဒနဲ့ ပြန်လာပြီး ပြောင်းပေးရင် ပြုပြင်ပြောင်းလဲမှု ကဏ္ဍက ပိုပြီးတော့ မြန်လာမယ်လို့ ယူဆတယ်။ အခက်အခဲ တွေကတော့ ရှိနေဦးမှာပါပဲ။ ရှိနေတဲ့ အခက်အခဲကိုပဲ ဒီပညာရှင်တွေက ဖြေရှင်းပေးနိုင်ဖို့ လိုတယ်။\nပြဿနာ ဖြေရှင်းမှု (Problem solving) ကောင်းရမယ်။ စီမံအုပ်ချုပ်မှု ကောင်းရမယ်။ အဓိက အဲဒါပဲ။ တချို့ပညာရှင်တွေက သူ့ပညာမှာတော့ တဖက်ကမ်းခတ် အရမ်းကျွမ်းကျင်ပေမယ့် management မှာ ကျတော့ အား နည်းသွားတာတွေ ရှိတယ်။ Social မှာ အားနည်းသွားတာတွေ ရှိတယ်။ လက်ရှိ လိုအပ်နေတဲ့ အခြေအနေအရ Management ကို နိုင်တဲ့ပညာရှင်မျိုး၊ ပရော်ဖက်ရှင်နယ်တွေ အကုန်လုံးကို စီမံနိုင်တဲ့ ပရော်ဖက်ရှင်နယ်မျိုး လိုချင် တာ။\nပရော်ဖက်ရှင်နယ်တွေကို တစုတစည်းတည်း ခေါင်းမိုး တခုတည်းအောက်မှာ ဟာမိုနီဖြစ်ဖြစ် integration (ပေါင်းစပ်)၊ coordination(ပူးပေါင်း)ဖြစ်ဖြစ် ပေါင်းစပ် ညှိနှိုင်းပေးနိုင်မယ့် စီမံအုပ်ချုပ်မှု ကျွမ်းကျင်တဲ့ လူမျိုးတွေ အများကြီး လိုအပ်တယ်။ နောက်တခုက ပြဿနာကို ဖြေရှင်းပေးနိုင်တဲ့ ပညာရှင်မျိုးတွေ လိုအပ်တယ်။ နေရာတိုင်းမှာ အခက် အခဲတွေ၊ ပြဿနာတွေ အများကြီး ရှိတယ်။ ပြောင်းလဲမှုကဏ္ဍတွေမှာ အပြောင်းအလဲ အသစ်တွေကိုပဲ လုပ်ရတာဖြစ် လို့ ကိုယ်ကနေ ဒါ စွန့်ဦးတီထွင်တဲ့ ပုံစံမျိုးပဲ။ ဒါကို ပိုမိုကောင်းမွန်အောင် ဘယ်လိုလုပ်မလဲ။ ကိုယ့်ရဲ့ ပညာရပ်နဲ့ရော problem solving လုပ်နိုင်တဲ့ စွမ်းရည်။ ပြဿနာ တရပ်ကို ဖြေရှင်းနိုင်တဲ့ အရည်အသွေးပေါ်မှာ မူတည်ပြီး ဒီပြောင်း လဲမှု အပေါ်မှာ တအားကြီး ပြောင်းလဲသွားတာ ရှိမယ်။ မသိမသာ ပြောင်းလဲသွားတာ ရှိမယ်။ ဒီလို လူမျိုးတွေအတွက် ကျမက ပရော်ဖက်ရှင်နယ်ထဲမှာမှ Management ကောင်းတဲ့သူ။ Problem solving နိုင်တဲ့ ပရော်ဖက်ရှင်နယ်မျိုး ဖြစ်ရင် ပိုကောင်းတယ်။\nပြန်လာမယ့်သူတွေ အတွက်တော့ အားလုံးကို ကြိုဆိုတယ်။ ဒါပေမယ့် တာဝန် ထမ်းဆောင်မယ့် ၅ နှစ် ယတိပြတ် ဆုံးဖြတ်ပြီးရင် နိုင်ငံတော်ဘက်ကနေ ကိုယ်ဘာရမလဲဆိုတဲ့ဟာ တခုမှ မမျှော်လင့်ပါနဲ့။ နာမည်ကြီးခြင်း/မကြီးခြင်း၊ နာမည် ရခြင်း/မရခြင်း၊ နေရာရခြင်း/မရခြင်းနဲ့ ပြည်သူလူထုဘက်ကနေ ပြန်ရမယ်ဆိုတဲ့ အကျိုးကျေးဇူး ဘာတခုမှ မမျှော်မှန်းဘဲနဲ့ ဒီနိုင်ငံအတွက် ငါ ဘာလုပ်ပေးနိုင်မလဲဆိုတဲ့ စိတ်ဓာတ်မျိုး မွေးနိုင်ရမယ်။\nနောက် ၅ နှစ်အတွက် မိသားစုကို လုံးဝ လှည့်ကြည့်ဖို့ အခြေအနေမျိုး ပေးချင်မှ ပေးမယ်။ အဲဒါကြောင့် ကိုယ့်မိသားစု အတွက် လုံလောက်တဲ့ စီးပွားရေး အခြေအနေ တခုကို ဖန်တီးထားပေးရမယ်။ တဝက်မှာမှ ကိုယ့်မိသားစုက စီးပွား ရေး အခြေအနေ မကောင်းလို့ ကိုယ်က တာဝန် ထမ်းဆောင်တဲ့နေရာမှာ ရုတ်တရက်ကြီး ပြောင်းလဲလို့မရတဲ့ အခြေ အနေမျိုးတွေ အများကြီး ရှိတယ်။ အဲဒီအခါကျတော့ မိသားစုအရေးဆိုတာက ဒုတိယပဲဖြစ်သွားပြီး နိုင်ငံ့အရေးဆုတာ ပထမ နေရာမှာ ဖြစ်နေရမယ်။ နောက် ၅ နှစ်စာ အတွက် မိသားစုက တလကို ၁၀ သိန်းသုံး တယ်ဆိုရင် အဲဒီ ၁၀ သိန်းစာ ၅ နှစ်စာ လုံလောက်ပြီဆိုမှ ၅ နှစ်တာ လုပ်ရမှာ ဖြစ်ပါတယ်။\nတာဝန်ထမ်းဆောင်နေစဉ် ကာလအတွင်းမှာ ရတဲ့လစာ အနေအထားဆိုတာက လိုအပ်တဲ့နေရာမှာ ပြန်လှူရတာနဲ့ အကုန်ကုန်ပါတယ်။ ဒီနိုင်ငံကနေ ဘာတွေ ပြန်ရမယ်ဆိုတာကို လုံးဝ မမျှော်လင့်ဘဲ ဒီနိုင်ငံကို ဘာတွေ လုပ်ပေးနိုင် မလဲဆိုတဲ့ မျှော်လင့်ချက်တွေနဲ့ ပေးဆပ်ဖို့ သက်သက်အတွက်ပဲ လာရင် ပိုကောင်းမယ်။ ပိုပြီးတော့ ပြင်ဆင်ထားရ မှာပေါ့။ ဒါကတော့ ကျမ အဓိက မှာလိုတာ။ ကျမ မျှော်လင့်ပါတယ်။ လာကူချင်တဲ့သူတွေ အကုန်လုံးကလည်း ဒီနိုင် ငံကို လုပ်ပေးချင်လို့ လာကူညီကြတာလို့ပဲ ယုံကြည်ပါတယ်။ ဒီကြားထဲမှာမှ တချို့သောသူတွေ ပါခဲ့မှာစိုးလို့ပါ။\nဦးအောင်မျိုးမင်း\nEquality Myanmar\n\nနောက်တောင် နောက်ကျတယ်လို့ ပြောချင်ပါတယ်။ မြန်မာနိုင်ငံသားဟောင်းတွေက တိုင်းပြည်ကို ပြန်လာပြီး လုပ်ချင် တဲ့သူတွေ အများကြီးပါ။ ဒါပေမယ့် သူတို့ဘက်က ဘာကိုမျှော်လင့်သလဲဆို အစိုးရက ဂုဏ်သိက္ခာရှိရှိနဲ့ ပြန်ပြီးတော့ လက်ကမ်း ကြိုဆိုတဲ့ဟာမျိုးကို လိုချင်ကြတယ်။ ဂုဏ်သိက္ခာရှိသော ပြန်လာခြင်းမျိုး ဖြစ်စေချင်တယ်။ အခုအချိန်က ဒါမျိုးထုတ်ပြန်ပြီး လုပ်ဆောင်တဲ့အရာက နောက်တောင်ကျတယ်။ အမှန်တော့ ဖြစ်သင့်တာ ကြာလှပါပြီ။\nဒါပေမယ့် အဲဒါကို ပြန်ကြည့်တဲ့အခါ ဘယ်နိုင်ငံမဆို ဆိုတဲ့ပုံစံမျိုး အစိုးရက ထုတ်ပြန်တာ မဟုတ်ဘဲ ဥရောပမှာရှိတဲ့ သံရုံးကပဲ ထုတ်ပြန်တယ်ဆိုတော့ နည်းနည်းလေးများ အာဏာသက်ရောက်မှု လျော့သွားသလား။ အဲဒါလည်း ကျနော် တို့ စိုးရိမ်မိတယ်။ အမှန်တော့ အစိုးရကနေ ထုတ်ပြန်မယ်ဆို ပိုမိုပြီး အလှမ်းလည်းကျယ်မယ်။ တရားဝင်ဖြစ်မှု ပိုပြီး ဆန်မှာပေါ့။\nနောက်တခုက ပြန်လာပြီးတော့ အလုပ်လုပ်ဖို့ သူတို့ဘက်က လက်ကမ်းကြိုဆိုတယ် ဆိုတဲ့သဘော။ ဒါက ကောင်းတဲ့ အဆင့်။ ဒါပေမယ့် ဒီလိုမျိုးပြန်လာပြီး အလုပ်လုပ်ချင်တဲ့သူတွေကို ဘယ်လိုမျိုး စီစဉ်ပေးမှာလဲ။ ဥပမာ အလုပ်လုပ်မယ် ဆိုရင် ဒါနဲ့ပတ်သက်လို့ တချို့က နိုင်ငံသားပြန်ဖြစ်ချင်သောသူများ ရှိကောင်းရှိနိုင်တယ်။ နိုင်ငံသားပြန်လျှောက်တဲ့ ကိစ္စနဲ့ ပတ်သက်ပြီးတော့ရော ဘယ်လိုမျိုး စီစဉ်ပေးမှာလဲ။ လွယ်ကူလျင်မြန်သော နည်းလမ်းတွေ ရှိပြီလား။ ဒါကိုရော ထည့်သွင်းစဉ်းစားပြီးပြီလား။ တော်တော်ခက်ခဲတယ် နိုင်ငံသားပြန်ဖြစ်ဖို့ ကိစ္စက။ တချို့က လျှောက်ထားပေမယ့် အခု ထိ မရသေးတဲ့သူတွေ ရှိတယ်။ အဲဒီလို လျှောက်ထားချင်တဲ့သူတွေကို အဆင်ပြေပြေ လွယ်ကူလျင်မြန်စွာနဲ့ ပြန် ပြီးဖြစ်နိုင်တဲ့ အစီစဉ်မျိုး တခါတည်း စီစဉ်ထားမှ အဆင်ပြေပါလိမ့်မယ်။\n(ယခင်) ပြန်လာပြီး လုပ်တဲ့သူတွေကတော့ နိုင်ငံရေးအသိုင်းအဝိုင်းအနေနဲ့ ငြိမ်းချမ်းရေးလုပ်ငန်းစဉ်မှာ ပါတာ၊ ကျနော် တို့လိုမျိုး လူ့အခွင့်အရေးကိစ္စ၊ အန်ဂျီအိုဆိုတဲ့ အသိုင်းအဝိုင်းမှာ ပါဝင်တာမျိုး တွေ့ရတယ်။ ဒါပေမယ့် တချို့ အတတ် ပညာရှင်တွေ ပညာရပ်ဆိုင်ရာ အပိုင်းတွေမှာတော့ ပါဝင်တာတွေ သိပ်ပြီးမတွေ့ရဘူး။ အဲဒါဟာ သူတို့အတွက် နေထိုင် ဖို့ အခက်အခဲ ရှိတယ်ဆိုတဲ့ဟာမျိုး ဖြစ်နိုင်တယ်။ သူတို့ရဲ့ နိုင်ငံတကာ အတွေ့အကြုံတွေက ဒီဘက်က လူတွေက ကျင့်သုံးဖို့ အခက်အခဲရှိတဲ့ဟာမျိုး ဒါမှမဟုတ် အစိုးရကိုယ်တိုင်က ကျင့်သုံးဖို့ နည်းလမ်းတွေ မဖန်တီးပေးတဲ့ အနေအ ထားမျိုးကြောင့် ဖြစ်နိုင်တယ်လို့ ထင်တယ်။ ပညာရှင်တွေမှာ နိုင်ငံတကာ အတွေ့အကြုံ အမြင်တွေ ရှိပြီးသား။ ဒါပေ မယ့် ကိုယ့်ရဲ့ပြည်တွင်းမှာရှိတဲ့ အနေအထားကတမျိုး။ နောက်တခါ ဒါနဲ့ ပတ်သက်လို့ အခွင့်အလမ်းက သူတို့မျှော်မှန်း ထားတဲ့ပုံစံမျိုး အရေးယူတန်ဖိုးထားမှုအပိုင်းက အားနည်းနေလို့ရှိရင် သူတို့အနေနဲ့ သိပ်ပြီးကြာကြာမခံဘဲနဲ့ ပြန်သွား တာတွေ တွေ့ရပါတယ်။\nဖိတ်ခေါ်မှုသက်သက် တခုတည်းနဲ့တော့ ရမှာမဟုတ်ဘူး။ ဖိတ်ခေါ်ရုံနဲ့ဆိုရင် တချို့ အိမ်ကိုလွမ်းတဲ့သူတွေ ပြန်လာလိမ့် မယ်။ ဒါပေမယ့် တကယ်တမ်းပြန်ပြီး တိုင်းပြည်အတွက် အကျိုးပြုမယ်ဆိုရင် သူ့ရဲ့တန်ဖိုးတွေကို လေးစား တန်ဖိုးထား လက်ကမ်းကြိုဆိုသော အနေအထားမျိုး မရှိရင် ဘယ်သူမှ ကြာကြာခံနိုင်မှာ မဟုတ်ဘူး။ ဒီလူတွေကို တန်ဖိုးထား မှုပေါ့။ တခါတလေကျ အပြင်ကပြန်လာတဲ့သူနဲ့ အတွင်းက စနစ်ကို မပြောင်းချင်တဲ့သူတွေ ကြားထဲမှာ အမြဲတမ်း ပဋိ ပက္ခဖြစ်တယ်။ အပြင်ကလူက ပြောင်းချင်တယ်။ ဗဟုသုတလည်း ရှိတယ်။ ဒါပေမယ့် အတွင်းက လူက မပြောင်းချင် ဘူး။ ဒီလိုမျိုး ပြောင်းလဲဖို့ လုပ်ဆောင်မယ့်သူတွေ မတူညီတဲ့ အယူအဆရှိတဲ့ သူတွေကို အခွင့်အလမ်းပိတ်တာ။ နေရာ မပေးတာမျိုး ဖြစ်လာတဲ့အခါ နောက်ဆုံးကျရင် ပြန်လာတဲ့သူ တော်တော်များများက နောက်ပြန်ဆုတ်သွားတာမျိုး ဖြစ် တတ်ပါတယ်။\nပြန်လာတဲ့သူတွေဘက်ကလည်း သတိထားဖို့ လိုအပ်တာက ကျနော်တို့ တိုင်းပြည်က အရာရာပြီးပြည့်စုံလို့ ပြန်လာပြီး စည်းစိမ်ခံပါလို့ ပြောလို့ရတဲ့ အနေအထားမျိုး မဟုတ်ဘူး။ အခက်အခဲ အများကြီးရှိတယ်။ အခက်အခဲတွေ ကြုံနိုင် တယ်။ ဒါမျိုးကိုလည်း ဖြတ်သန်းမယ်ဆိုတဲ့စိတ်ထားမျိုးတော့ ပြန်လာတဲ့သူတွေဘက်က ထားရှိဖို့လည်း လိုပါလိမ့်မယ်။\nနိုင်ငံရေးကြောင့် ထွက်သွားတဲ့သူတွေက တခြားနိုင်ငံမှာ ကျောင်းတက်နိုင်တဲ့သူ နည်းပါတယ်။ လက်တဆုပ် စာလောက်ပဲ ရှိမယ်။ တော်တော်များများက ဒုက္ခသည်ဘဝနဲ့သွားမယ်။ ပြီးရင် ရရာအလုပ်လုပ်ပြီး သူ့ဘဝ မိသားစုဘဝ အဆင်ပြေအောင် ငွေကြေးအရ အဆင်ပြေလိမ့်မယ်။ ဒါပေမယ့် အတတ်ပညာပိုင်း ပညာရှင်ပိုင်းမှာ အားနည်းတာရှိ မယ်။ သူတို့မှာ အတွေ့အကြုံတွေ ရှိမယ်။ အဲဒီလိုလူတွေရော ပြန်မခေါ်တော့ဘူးလား။ နိုင်ငံတကာ ဘွဲ့ရမှ ဂုဏ်ထူး ရာ ထူး တခုခုရှိတဲ့သူမှ ရွေးခေါ်မယ်ဆိုရင်တော့ အကြောင်းအမျိုးမျိုးကြောင့် တိုင်းပြည်က ထွက်သွားရတဲ့သူတွေ ပြန်လာ ဖို့အတွက် ခက်ခဲပါလိမ့်မယ်။\nဦးအောင်ကျော်\n(ဥက္ကဋ္ဌ – မြန်မာရွှေ့ပြောင်းအလုပ်သမားအခွင့်အရေးကွန်ရက်)\n\nကျနော့်ရဲ့ လူပုဂ္ဂိုလ်တဦးတည်း ဆန္ဒအရ ပြောရရင် ပြည်ပနိုင်ငံမှာ ရောက်ရှိနေတဲ့ မြန်မာနိုင်ငံသားတွေ အမိမြန်မာ နိုင်ငံ ဖွံ့ဖြိုးတိုးတက်ဖို့ မိမိရဲ့ဆန္ဒအလျောက် ကူညီပံ့ပိုးချင်တဲ့ အသိပညာရှင် အတတ်ပညာရှင်တွေကို လက်ကမ်းကြို ဆိုလိုက်တာဟာ ကောင်းမွန်တဲ့ လက္ခဏာလို့ ယုံကြည်တယ်။ ကျနော် ထောက်ပြချင်တာက ၁၉၈၈ နောက်ပိုင်း မှာ ပြည်ပနိုင်ငံကို ကျနော့်လို့ ကျနော်ကတော့ ထိုင်းမှာရောက်နေတဲ့ general worker (အထွေထွေလုပ်သား) ဖြစ်လို့ ပညာရှင်အဆင့်အနေနဲ့ ရောက်လာတာ မဟုတ်ဘူး။ ထိုင်းနိုင်ငံကို ရောက်လာတဲ့ အလုပ်သမားအများစုဟာ အခြေ ခံအောက်ခြေလုပ်ငန်းကို လုပ်ဖို့ သာမန်ပြည်သူတွေထဲကနေ ရောက်လာခဲ့ကြတာ။ အမေရိကား ဂျပန် ဗြိတိန် နော်ဝေ အစရှိတဲ့ နိုင်ငံတွေမှာ ရောက်နေတဲ့ ကျနော်တို့ နိုင်ငံက အင်မတန်မှ ပညာတတ်တဲ့ ပုဂ္ဂိုလ်တွေ ရှိနေတယ်ဆိုတာ ကျနော် ရဲရဲကြီးကြီးပြောရဲတယ်။\nနိုင်ငံတော် အတိုင်ပင်ခံပုဂ္ဂိုလ်က ပြည်ပကို ရောက်သွားတိုင်း အဓိက ဂမ်ဘီယာကိစ္စမှာ ပြည်ပမှာရောက်နေတဲ့ ကျနော်တို့နိုင်ငံသား အသိပညာရှင် အတတ်ပညာရှင်တွေ အများကြီးဝန်းရံလာတာကို တွေ့လိုက်ရတဲ့အတွက်ကြောင့် အဲဒီ ပညာရှင်တွေကသာ ကျနော်တို့နိုင်ငံကို မိမိ ဆန္ဒအလျောက် ကူညီပံ့ပိုးမယ်ဆို ကျနော်တို့ တိုင်းပြည်က အချိန်နဲ့ တပြေးညီ တဖြည်းဖြည်း တိုးတက်လာမယ်လို့ ယူဆပါတယ်။\nအာဏာရှင်စနစ်အောက်မှာ နှစ်ပေါင်း ၆၀/၇၀ လောက် ကျနော်တို့က ဖြတ်သန်းလာခဲ့တယ်။ လက်ရှိလည်း ကမ္ဘာ့နိုင်ငံ အသီးသီးကို ဒီမိုကရေစီနိုင်ငံပါလို့ ပြောဆိုနေပေမယ့် ဒီမိုကရေစီ အပြည့်အဝ မရသေးပါဘူး။ အားလုံး သိကြတဲ့အ တိုင်း အခုအချိန်ထိ တပ်မတော်ရဲ့ စွက်ဖက်မှုတွေ၊ ပြည်ထဲရေးတို့ ကျနော်တို့ လက်အောက်မှာ မရောက်ရှိသေးတဲ့ ဌာနတွေ။ အရေးကြီးဌာနတွေအားလုံး အာဏာတွေ တဝက်ခွဲပေးထားရတဲ့အတွက် နိုင်ငံတကာမှာ ရောက်နေတဲ့ ကျနော်တို့ အသိပညာရှင် အတတ်ပညာရှင်တွေ ပြည်တွင်း ပြန်ဝင်လာဖို့ဆိုတာ အခက်အခဲတွေ ရှိနေတုန်းပဲ။ အဲဒီ ပုဂ္ဂိုလ်တွေ အုပ်စုက လှိုက်လှိုက်လှဲလှဲ မကြိုဆိုဘူးဆိုတာ သိထားတယ်။ ဒီလူတွေ ပြည်ပနိုင်ငံ ရောက်သွားရတဲ့ အကြောင်းကလည်း ကျနော်ကိုယ်တိုင် အပါအဝင် ၁၉၈၈ မှာ ဒီမိုကရေစီရေး လှုပ်ရှားမှုမှာ ပါခဲ့တဲ့အတွက်ကြောင့် ဖြစ် တယ်။ ဒီလူတွေ ကိုယ့်တိုင်းပြည်ကို မချစ်လို့ ထွက်သွားတာ မဟုတ်ဘူး။ သူတို့တွေ ထွက်သွားရတာ ပြည်တွင်းမှာ နေ လို့ကို မရတော့လို့။ သူတို့တွေ တိုးတက်တဲ့နိုင်ငံကြီးတွေမှာ နေကြတယ်။ ပညာတွေ တအားတတ်သွားတယ်။ သူတို့ရဲ့ အတွေ့ အကြုံတွေနဲ့ ပြန်လာမယ်ဆို အဲဒီအာဏာရှင်အုပ်စုက မလိုလားဘူး။ အဲဒီအတွက် စိန်ခေါ်မှုတွေ ရှိတယ်။\nနောက်တခုက တိုင်းပြည်တပြည် ဖွံ့ဖြိုးတိုးတက်ဖို့ အခြေခံလိုအပ်တဲ့ လမ်းပန်းဆက်သွယ်ရေး၊ လျှပ်စစ်ပိုင်းဆိုင်ရာ စသဖြင့် အပိုင်းတွေမှာတော့ ကျနော်တို့နိုင်ငံမှာ အခုအချိန်ထိ မပြည့်စုံသေးဘူးဆိုတော့ ဒါအတွက်လည်း စိန်ခေါ် မှုတွေ ရှိနိုင်တယ်။ ဒါကိုတော့ ပြည်ပမှာ ရောက်ရှိနေတဲ့ မြန်မာနိုင်ငံသားဟောင်း ပညာရှင်တွေနဲ့ ပြည်တွင်းမှာ ဆောင် ရွက်နေတဲ့သူတွေ အစိုးရအဖွဲ့အစည်းတွေနဲ့ ချိတ်ဆက်ပူးပေါင်း ဆောင်ရွက်သွားမယ်ဆိုရင် ဒါ လုပ်ဆောင်သွားနိုင်မယ့် အနေအထားလို့ ယူဆပါတယ်။\nအခုလို ကြေညာချက် တရားဝင်ထုတ်ပြီး ခေါ်လိုက်တဲ့ဟာ ကျနော် ကြိုဆိုပါတယ်။ ပြန်လာချင်တဲ့ ပုဂ္ဂိုလ်တွေ အများ ကြီးရှိတာကိုလည်း မြင်နေရပါတယ်။ အမြဲတမ်း နေထိုင်မှု ရသည်ဖြစ်စေ မရသည်ဖြစ်စေ ဖိတ်ခေါ်ချက်ထဲမှာလည်း တတ်နိုင်သလောက် ပါဝင်ပူးပေါင်းဖို့ ပြောထားတဲ့အတွက်ကြောင့် ရေတိုပဲဖြစ်စေ ရေရှည်ပဲဖြစ်စေ ပြန်လာမယ့် ပုဂ္ဂိုလ် တွေကိုလည်း ကျေးဇူးတင်ပါတယ်။ ပြန်လာနိုင်အောင် ကြိုးစားပါ။ ပြည်တွင်းမှာရှိတဲ့ မျိုးဆက်သစ် အင်အားတွေ ရယ်၊ တိုင်းပြည်ကို ဖက်ဒရယ်ဆန်ဆန် အုပ်ချုပ်မယ့် အစိုးရရယ်၊ ပြည်ပမှာရောက်နေတဲ့ ပညာရှင်တွေရယ် ပူးပေါင်းလိုက်ရင် ကျနော်တို့ နိုင်ငံတိုးတက်မှာ ဖြစ်တဲ့အတွက် ကြိုဆိုပါတယ်။\nYou may also like these stories:\nအစိုးရက လက်ကမ်းလို့ ပြန်လာတဲ့အခါ\nပြည်ပရောက်မြန်မာနိုင်ငံသားတွေကို ဥပဒေပြုပြီး ဖိတ်ခေါ်ပါ\n "
    },
    {
        "url": "https://burma.irrawaddy.com/business/it/2019/11/05/207697.html",
        "title": "ကမ္ဘာ့အကြီးဆုံး 5G မိုဘိုင်းကွန်ရက်ကို တရုတ်မှာ စတင် လွှင့်တင်",
        "body": "တရုတ်နိုင်ငံမှာ 5G ကွန်ရက်သစ်ကို ပြည်သူအားလုံး စတင် အသုံးပြုနိုင်ပြီ ဖြစ်ပါတယ်။ အစိုးရပိုင် ဆက်သွယ်ရေးကုမ္ပဏီတွေဖြစ်တဲ့ China Mobile ၊ China Unicorn နဲ့ China Telecom သုံးခုစလုံးက ၎င်းတို့ရဲ့ 5G မိုဘိုင်းကွန်ရက်နဲ့ အင်တာနက် ဝန်ဆောင်မှု အစီအစဉ် အသီးသီးကို နိုဝင်ဘာ ၁ ရက်နေ့မှာ ပြိုင်တူ မိတ်ဆက်ပေးခဲ့တာ ဖြစ်ပါတယ်။\nတရုတ်နိုင်ငံရဲ့ အကြီးဆုံး ဆက်သွယ်ရေး ကုမ္ပဏီဖြစ်တဲ့ China Mobile က ဘေဂျင်း၊ ရှန်ဟိုင်းနဲ့ ရှန်ကျန်း အပါအဝင် မြို့ကြီး ၅၀ ကို လွှမ်းခြုံထားတဲ့ 5G ကွန်ရက်နဲ့ အတူ 5G ဝန်ဆောင်မှု အစီအစဉ်တွေကို မိတ်ဆက်ပေးခဲ့ပါတယ်။ ကွန်ရက်သစ် ဖြစ်ပေမယ့် အင်တာနက်နှုန်းထား ကြီးမြင့်မှု မရှိဘဲ 30GB တလကိုမှ ၁၈ ဒေါ်လာလောက်ပဲ ကျသင့်မှာပါ။\nအလားတူ China Unicom နဲ့ China Telecom တို့ကလည်း ဈေးသိပ်မကွာတဲ့ 5G အစီအစဉ်သစ်တွေကို မိတ်ဆက်ပေးခဲ့ကြပါတယ်။ စိတ်ဝင်စားစရာကောင်းတာက တရုတ်ရဲ့ 5G နှုန်းထားသစ်တွေဟာ မူလ 4G နှုန်းထားတွေနဲ့လည်း ဈေးကွာခြားမှု သိပ်မရှိတာပါ။ ဒါကြောင့် 5G သုံးဖို့ အတွက် တရုတ်ပြည်သူပေါင်း ၁၀ သန်းလောက် ကြိုတင်စာရင်းပေးခဲ့ကြတယ်လို့ သိရပါတယ်။\n\nအခုလို အကြီးဆုံး ပြည်တွင်းဆက်သွယ်ရေး ကုမ္ပဏီ ၃ ခုစလုံးက 5G ကွန်ရက်သစ် ပြိုင်တူ လွှင့်လိုက်တာကြောင့် ကမ္ဘာ့အကြီးဆုံး 5G ကွန်ရက် ကို တရုတ်နိုင်ငံက ပိုင်ဆိုင်သွားပြီ ဖြစ်ပါတယ်။ ဒီအတွက် ယခုနှစ်အတွင်း ကုမ္ပဏီ သုံးခုပေါင်း ၃၀၂ ဘီလျံ ယွမ်ခန့် သုံးစွဲထားပြီး ဖြစ်ကြောင်း ဆက်သွယ်ရေးကုမ္ပဏီတွေက ပြောကြားခဲ့ပါတယ်။ နောက်ထပ် 5G ဆက်သွယ်ရေး အခြေစိုက် စခန်းပေါင်း ၅ သောင်းလောက်ကိုလည်း အဓိက တရုတ်မြို့ကြီးအချို့မှာ တိုးချဲ့သွားဖို့ စီစဉ်ထားတယ်လို့ ဆိုပါတယ်။\n“တခြားနိုင်ငံတွေမှာ ဒီနှစ်အစောပိုင်းကတည်းက 5G ရနေပြီ ဆိုပေမယ့် တရုတ်က အခုချက်ချင်း ကမ္ဘာ့အကြီးဆုံး အများပြည်သူသုံး 5G ကွန်ရက်ကို လွှင့်တင်လိုက်တာပါ။ တရုတ် 5G ကွန်ရက်ရဲ့ ကျယ်ပြန့်မှုပမာဏနဲ့ 5G ဝန်ဆောင်မှုနှုန်းထားတွေက ဈေးကွက်စနစ် တခုလုံးကို ကြီးမားတဲ့ သက်ရောက်မှု ရှိလာနိုင်ပါတယ်” လို့ Stanford C. Bernstein ရဲ့ ဈေးကွက်သုတေသီ Chris Lane က သုံးသပ်ပြောကြားခဲ့ပါတယ်။\nအင်တာနက် ဒေတာအတွက် တလကို ၁၈ ဒေါ်လာ အထက် အသုံးပြုလျက်ရှိတဲ့ တရုတ်ပြည်သူတွေ အနေနဲ့လည်း 5G ကွန်ရက်သစ် ပြောင်းသုံးဖို့ စိတ်အားထက်သန်နေကြောင်း South China Morning Post သတင်းစာက ဖော်ပြထားပါတယ်။\nတရုတ်အစိုးရကတော့ သက္ကရာဇ် ၂၀၂၀ မှာ နိုင်ငံတွင်း 5G ကွန်ရက်သစ် အသုံးပြုသူပေါင်း သန်း ၁၁၀ အထက် ရှိမယ်လို့ ခန့်မှန်းထားပါတယ်။ စုစုပေါင်းလူဦးရေရဲ့ ၇ ရာခိုင်နှုန်းအထိ 5G ထိုးဖောက်နိုင်ဖို့ မျှော်မှန်းထားတာပါ။ ဒီနှုန်းထားအတိုင်းဆို လက်ရှိမှာ နိုင်ငံလူဦးရေ ၃ ရာခိုင်နှုန်းအထိ 5G ထိုးဖောက်ထားနိုင်တဲ့ တောင်ကိုရီးယားကို အချိန်တိုအတွင်း ကျော်တက်သွားမှာ ဖြစ်ပါတယ်။\nRef: Bloomberg, GSM Arena\nYou May Also Like These Stories:\nVinSmart နှင့် Fujitsu၊ Qualcomm တို့ ပူးပေါင်းကာ 5G စမတ်ဖုန်းများ ထုတ်လုပ်မည်\n5G နည်းပညာ ဟွာဝေး ထုတ်ရောင်းချင်"
    },
    {
        "url": "https://burma.irrawaddy.com/lifestyle/health/2020/01/16/213095.html",
        "title": "တရုတ်နိုင်ငံမှာ ဖြစ်ပွားနေတဲ့ ကိုရိုနာဗိုင်းရပ်စ် ဂျပန်နိုင်ငံသားတဦးကို ထပ်မံကူးစက်",
        "body": "တရုတ်နိုင်ငံကနေ စတင်ဖြစ်ပွားခဲ့တဲ့ ကိုရိုနာဗိုင်းရပ်စ် ကူးစက်ခံရသူ ထိုင်းနိုင်ငံမှာ ၁ ယောက်ရှိနေပြီး ခုချိန်မှာတော့ ဂျပန်နိုင်ငံသားတဦးကိုလည်း ထပ်မံကူး စက်သွားပြီလို့ ဂျပန်ကျန်းမာရေးဝန်ကြီးဌာနက အတည်ပြု ပြောကြားခဲ့ပါတယ်။ အဲဒီအမျိုးသားဟာ ကိုရိုနာရောဂါ စတင်ဖြစ်ပွားခဲ့တဲ့ တရုတ်နိုင်ငံ ဝူဟန်မြို့ကနေအပြန်မှာ ရောဂါကူးစက်ခံခဲ့ရတယ် လို့ သိရပါတယ်။\nရောဂါကူးစက်ခံရသူဟာ ဂျပန်နိုင်ငံမှာ နေထိုင်တဲ့ အသက် ၃၀ အရွယ် တရုတ် အမျိုးသား တယောက်ပါ။ အဲဒီအမျိုးသားဟာ ပြီးခဲ့တဲ့ ဇန်နဝါရီ ၃ ရက်နေ့က တရုတ်နိုင်ငံ ဝူဟန်မြို့ကို သွားရောက်ခဲ့ပြီး ဇန်နဝါရီ ၆ ရက်နေ့မှာ ဂျပန်နိုင်ငံကို ပြန်လာခဲ့စဉ် ရောဂါပိုး ကူးစက်ခံခဲ့ရပါတယ်။\nကိုရိုနာဗိုင်းရပ်စ် တွေ့ရှိပြီးတဲ့နောက် ဆေးရုံမှာ ဆေးကုသမှုခံယူခဲ့ပြီး ဇန်နဝါရီ ၁၅ ရက်နေ့မှာ ကျန်းမာရေး ပြန်လည် ကောင်းမွန်လာခဲ့တာကြောင့် ဆေးရုံကနေ ဆင်းသွားခဲ့ကြောင်း ဂျပန်နိုင်ငံ ကျန်းမာရေးဝန်ကြီးဌာနက ပြောပါတယ်။ အခုချိန်မှာတော့ ဂျပန်နိုင်ငံမှာ ကိုရိုနာဗိုင်းရပ်စ် ကူးစက်ခံ ထားရတဲ့ တခြားလူနာ မရှိဘူးလို့လည်း သိရပါတယ်။\nတရုတ်နိုင်ငံမှာ ရောဂါကူးစက်ခံရသူပေါင်း ၄၁ ယောက်အထိ ရှိနေပြီး ထိုင်းနိုင်ငံမှာ ၁ ယောက် ၊ ဂျပန်နိုင်ငံမှာ ၁ ယောက် ကူးစက်ခံခဲ့ရပါတယ်။ ထိုင်းနိုင်ငံမှာ တွေ့ရှိခဲ့တဲ့ ကိုရိုနာဗိုင်းရပ်စ် ကူးစက်ခံရသူအမျိုးသမီးကလည်း ဝူဟန်ကနေ ထိုင်းနိုင်ငံကို လာရောက် လည်ပတ်သူပါပဲ။\nကိုရိုနာဗိုင်းရပ်ဟာ ပုံမှန် အအေးမိရောဂါတွေလို နှာခေါင်း ဒါမှမဟုတ် လည်ပင်းအပေါ်ပိုင်းတွေကို ကူးစက်တတ်ပြီး နှာချေတာ၊ ချောင်းဆိုးတာတွေကနေတဆင့် ကူးစက်နိုင်တယ်လို့ သိရပါတယ်။ ဒါကြောင့်လည်း ကိုရိုနာဗိုင်းရပ်စ် ကူးစက် မခံရအောင် လက်ဆေးဖို့နဲ့ အအေးမိတာ တုပ်ကွေးမိတာမျိုးတွေ မဖြစ်အောင် လုပ်ဆောင်ဖို့ လိုအပ်ပါတယ်။\nမြန်မာနိုင်ငံကနေ တရုတ်နိုင်ငံကို သွားရောက်မယ့် ခရီးသွားတွေအနေနဲ့လည်း ရောဂါ ကူးစက် မခံရအောင် အထူးဂရုစိုက်ဖို့ လိုအပ်ပါတယ်။ အထူးသဖြင့်ကတော့ ရောဂါဖြစ်ပွားနေတဲ့ ဝူဟန်မြို့ကို သွားရောက်မယ့် သူတွေအနေနဲ့ ပိုပြီးသတိထားသင့်ပါတယ်။ နှာချေ၊ ချောင်းဆိုးတာကနေတဆင့် ကူးစက်နိုင်တဲ့အတွက် လက်သုတ်ပုဝါ ဒါမှမဟုတ် Mask လိုအရာမျိုး ဆောင်ထားသင့်ပါတယ်။\nလက်ရှိ အချိန်ထိတော့ မြန်မာနိုင်ငံမှာ ကိုရိုနာဗိုင်းရပ်စ် ကူးစက်ခံရသူ မရှိသေးဘူးလို့လည်း သိရပါတယ်။ အခုချိန်ထိတော့ ကိုရိုနာဗိုင်းရပ်စ်ကြောင့် တရုတ်နိုင်ငံမှာ လူ ၁ ယောက် သေဆုံးခဲ့ရပါတယ်။\nRef: edition.cnn\nYou may also like these stories:\nကိုရိုနာဗိုင်းရပ်စ်ကြောင့် ထိုင်းနဲ့ မြန်မာကို လာရောက်တဲ့ တရုတ်ခရီးသွားများအား စောင့်ကြည့်နေရ\nအရေပြား ပြဿနာတွေ ကြုံတွေ့ရတဲ့အခါ ရှောင်ကြဉ်သင့်တဲ့ အစားအစာများ\nသက်လတ်ပိုင်းအရွယ်အထိ အလုပ်လုပ်ခြင်းဟာ အသက်ရှည်စေကြောင်း လေ့လာတွေ့ရှိ"
    },
    {
        "url": "https://burma.irrawaddy.com/news/2020/01/15/213023.html",
        "title": "BRI စီမံကိန်း မြန်မြန် ရောက်ရန် UWSA ဆုတောင်းမေတ္တာပို့",
        "body": "တရုတ်နိုင်ငံ၏ ရပ်ဝန်းတခု လမ်းကြောင်းတခု စီမံကိန်း (BRI) အရ စီးပွားရေး၊ ကုန်သွယ်ရေး နှင့် အခြေခံ အဆောက်အဦ တည်ဆောက်ခြင်း လုပ်ငန်းများ မြန်မြန်ရောက်ရန် ဆုတောင်းမေတ္တာပို့ နေကြောင်း “ဝ” ပြည်သွေးစည်း ညီညွတ်ရေး တပ်မတော် (UWSA) က သတင်းထုတ်ပြန် ထားသည်။\nမြန်မာ–တရုတ် ဆက်ဆံရေး နှစ် ၇၀ ပြည့် အထိမ်းအမှတ်အဖြစ် မြန်မာနိုင်ငံကို လာရောက် လည်ပတ်မည့် တရုတ်သမ္မတ ရှီကျင့်ဖျင် ၏ ခရီးစဉ်ကို UWSA က ကြိုဆိုကြောင်း ဇန်နဝါရီလ ၁၅ ရက်က ထုတ်ပြန်သည့် ကြေညာချက်တွင် ဖော်ပြထားခြင်းဖြစ်သည်။ \nBRI စီမံကိန်း အရ စီးပွားရေး၊ ကုန်သွယ်ရေးနှင့် အခြေခံဆောက်လုပ်ရေး ကဏ္ဍများ တည်ဆောက်ရေးသည် ဖွံ့ဖြိုးမှုနောက်ကျနေသော မြန်မာနိုင်ငံမြောက်ပိုင်း တိုင်းရင်းသားဒေသများသို့ စောလျင်စွာ အကျိုးသက်ရောက် ရန်လည်း UWSA အနေနှင့် ဆုတောင်းမေတ္တာပို့နေကြောင်း ထုတ်ပြန်ချက်တွင် ဖော်ပြထားသည်။\nUWSA ပြင်ပဆက်ဆံရေး တာဝန်ခံ ဦးညီရန်း က “ကျနော်တို့ အပြုသဘော ကြိုဆိုဝမ်းမြောက်ပါတယ်။ ဒါကတော့ အိမ်နီးနားချင်းတွေနဲ့ ပူးပေါင်းခြင်းအားဖြင့် ဒေသအတွင်း အဘက်ဘက်က ဖွံ့ဖြိုးတိုးတက်မှုတွေကို အထောက်အကူပြုတယ်” ဟု ဧရာဝတီသို့ ပြောကြားသည်။\nပြီးခဲ့သည့် ဇန်နဝါရီလ ၁၁ ရက်ဝန်းကျင်ကလည်း တရုတ်နိုင်ငံ၏ အာရှရေးရာ အထူးကိုယ်စားလှယ် မစ္စတာ ဆွန်ကော့ရှန် သည် UWSA ဌာနချုပ်ရှိရာ ပန်ဆန်းသို့ လာရောက်ခဲ့ပြီး ဗဟိုပေါလစ်ဗျူရို လူကြီးများနှင့် တွေ့ဆုံခဲ့သေးကြောင်း သိရသည်။\nမြန်မာနိုင်ငံမြောက်ပိုင်း၏ ငြိမ်းချမ်းရေး ပြဿနာသည် မြန်မာ–တရုတ်နှစ်နိုင်ငံ ဆက်ဆံရေးနှင့် ပြည်သူလူထု ဆက်ဆံရေး ဖွံဖြိုးမှုတို့နှင့် သက်ဆိုင်ကြောင်း UWSA ၏ ထုတ်ပြန်ချက်တွင် ဖော်ပြထားသည်။\nမြန်မာနိုင်ငံမြောက်ပိုင်း ပြဿနာကို ဖြေရှင်းရန် လက်တွေ့ အခြေအနေနှင့် ကိုက်ညီပြီး ထိရောက်သည့် နိုင်ငံရေးနည်းလမ်း ရှာတွေ့နိုင်ရေး မျှော်လင့်ကြောင်း၊ လိုအပ်သော စွမ်းဆောင်မှုများ ပြုလုပ်သွားမည် ဖြစ်ကြောင်း UWSA ၏ ထုတ်ပြန်ချက်တွင် ဆိုထားသည်။ \nလာမည့် ဇန်နဝါရီလ ၁၇ ရက်၊ ၁၈ ရက်တွင် တရုတ်သမ္မတ ရှီကျင့်ဖျင် မြန်မာနိုင်ငံသို့ လာရောက်မည် ဖြစ်ပြီး BRI စီမံကိန်းဆိုင်ရာ လုပ်ငန်းများအတွက် နားလည်မှုစာချွန်လွှာများ လက်မှတ်ရေးထိုးမည်ဟု တရုတ်ဘက်က သတင်းများထွက်နေသည်။\nမြန်မာအစိုးရ တာဝန်ရှိသူများကမူ တရုတ်သမ္မတ၏ ခရီးစဉ်အတွင်း ကျောက်ဖြူရေနက် ဆိပ်ကမ်း စီမံကိန်း ဒုတိယအဆင့် စာချုပ်အပါအဝင် နားလည်မှုစာချွန်လွှာ အချို့လက်မှတ်ရေးထိုးမည်ဟု  ပြောထားသည်။\nYou may also like these stories:\nတရုတ်သမ္မတ ရှီကျင့်ဖျင်၏ ခရီးစဉ်အတွင်း အစီအစဉ်များစွာ ရှိနေ\nတရုတ်သမ္မတ ခရီးစဉ်အတွင်း ဆန်ကွဲ လွတ်လပ်စွာ တင်ပို့နိုင်ရေး MOU ရေးထိုးမည်\nတရုတ်သမ္မတ ရှီကျင့်ဖျင် ရှေ့အပတ် သောကြာနေ့ ရောက်မည်"
    },
    {
        "url": "https://burma.irrawaddy.com/news/2020/01/15/213002.html",
        "title": "လွိုင်ကော်မြို့ ဗိုလ်ချုပ်ကြေးရုပ်ကိစ္စ ဒေါ်အောင်ဆန်းစုကြည်ထံမှ ရှင်းလင်းသည့် အဖြေမရ ဟုဆို",
        "body": "ကယားပြည်နယ် အစိုးရမှ လွိုင်ကော်မြို့ကန္ဒာဟေဝန် ပန်းခြံတွင် စိုက်ထူထားသည့် ဗိုလ်ချုပ်အောင်ဆန်း မြင်းစီး ကြေးရုပ်အား ဖယ်ရှားပေးရေး တောင်းဆိုနေမှုနှင့် ပတ်သက်၍ ဒေါ်အောင်ဆန်းစုကြည်ထံမှ ရှင်းလင်း တိကျသည့် အဖြေမရခဲ့ကြောင်း ကရင်နီပြည် လူငယ်များထံက သိရသည်။\n၆၈ နှစ်မြောက် ကယားပြည်နယ်နေ့ အခမ်းအနားသို့ တက်ရောက်လာသော နိုင်ငံတော် အတိုင်ပင်ခံ ဒေါ်အောင်ဆန်း စုကြည်နှင့် ကရင်နီပြည် လူငယ်အင်အားစု၊ တောင်သူ လယ်သမားသမဂ္ဂတို့မှ ကိုယ်စားလှယ်များနှင့် လွိုင်ကော်မြို့ ပြည်နယ်အစိုးရ၏ ဧည့်ရိပ်သာတွင် ယနေ့ နေ့လယ်ပိုင်းက တွေ့ဆုံပြီးနောက် ကရင်နီ လူငယ်များက ပြောဆိုခြင်းဖြစ် သည်။\nယနေ့ တွေ့ဆုံပွဲတွင် ကရင်နီပြည် လူငယ်အင်အားစု၊ တောင်သူ လယ်သမား သမဂ္ဂတို့မှ ကိုယ်စားလှယ် ၇ ဦး တက် ရောက်ခဲ့ပြီး တောင်သူလယ်သမား အရေး၊ မြင်းစီးကြေးရုပ်တုအရေးနှင့် လူငယ်ဆိုင်ရာအရေး အချက် ၃ ချက်ကို အဓိ က တင်ပြခဲ့ကြောင်း သိရသည်။\nကရင်နီပြည် လူငယ်များ အင်အားစုမှ ပြောရေးဆိုခွင့်ရှိသူ ခွန်းသောမတ်စ် က “ကြေးရုပ်ကိစ္စမှာ ဒေါ်အောင်ဆန်းစု ကြည်အနေနဲ့ သူကိုယ်တိုင် ဝင်ပါမှာ မဟုတ်ဘူး။ ပါစင်နယ်ကိစ္စ ဖြစ်နေတဲ့အတွက် သူဝင်ပါလို့လည်း မသင့်တော်ဘူး ဆိုတာ ပြောတယ်။ ဒီပြဿနာကို ဖြေရှင်းနိုင်ဖို့ ပြည်ထောင်စုအစိုးရ၊ ပြည်နယ် အစိုးရရယ်၊ ကျနော်တို့ ပါနိုင်တဲ့ တွေ့ ဆုံဆွေးနွေး ညှိနှိုင်းရေးတခု ဖြစ်အောင် ကြိုးစားမယ်ပေါ့။ ဒါပေမယ့် ဘယ်သူဘယ်ဝါက တာဝန်ယူမယ် ဆိုတာက တော့ တိတိကျကျ အဖြေရယ်လို့ မထွက်ဘူး” ဟု ဧရာဝတီကို ပြောသည်။\nထို့အတွက်ကြောင့် ကျေနပ်အားရမှု မရှိကြောင်း၊ တောင်သူ လယ်သမားအရေးနှင့် ပတ်သက်၍ ပြောသွားသည့် အ အတိုင်း အကောင်အထည်ဖော်မည် ဆိုလျှင်တော့ ကျေနပ်အားရစရာ ဖြစ်ကြောင်း၊ တွေ့ဆုံပွဲကို ခြုံငုံပြောရလျှင် အချိန်အတိုင်းအတာနှင့် တင်ပြချက်များအရရော အောင်မြင်မှု မရှိကြောင်း ၎င်းက ဆိုသည်။\nကြေးရုပ်ကိစ္စနှင့် ပတ်သက်၍ အမြန်ဆုံး ဖြေရှင်းဆောင်ရွက်ရန် ပြည်နယ်အစိုးရ၊ ပြည်ထောင်စုအစိုးရ၊ ကရင်နီပြည် လူငယ်များ ပါဝင်သည့် တွေ့ဆုံညှိနှိုင်းမှု လမ်းစဉ်တခုကို ပြန်လည် အကောင်အထည်ဖော်မည့် ပုံစံမျိုး ပြောဆိုသွား သည်ဟု ယနေ့ တွေ့ဆုံပွဲ၏ ကရင်နီ လူငယ်များ၏ အဖွဲ့ခေါင်းဆောင် ခူးရီးရယ်(ခ)ခူးရီးဒူကလည်း အတည်ပြု ပြောဆို သည်။\nဆက်လက်၍ ၎င်းက “အချိန်က တအား နည်းလွန်းတယ်။ ပြဿနာ တခုကို အမြန်ဆုံး ဖြေရှင်းချင်တယ်၊ နည်းလမ်း ကျကျ ဖြေရှင်းဆောင်ရွက်ချင်တယ် ဆိုရင်တော့ အချိန်ပေးပြီးတော့မှ အပြန်အလှန် နားလည်မှုပေးနိုင်တဲ့ အထိ၊ ယုံ ကြည်မှု တည်ဆောက်နိုင်တဲ့အထိ အချိန်တခုထားပြီး ဖြေရှင်းမယ်ဆို ပိုကောင်းမယ်လို့ မြင်တယ်” ဟု မှတ်ချက်ပြု သည်။\nသို့သော်လည်း ရရှိသည့် အချိန် ၁၀ မိနစ်အတွင်းတွင် နိုင်ငံတော် အတိုင်ပင်ခံ ဒေါ်အောင်ဆန်းစုကြည်ကို တင်ပြမည် ဟူ၍ ရည်ရွယ်ထားသော အချက်အားလုံးကို တင်ပြနိုင်ခဲ့သလို ဗိုလ်ချုပ်ကြေးရုပ်ကိစ္စနှင့် ပတ်သက်၍လည်း တိုက် ရိုက် ပြောဆိုခွင့်ရခြင်း အပေါ် ကျေနပ်ကြောင်း ကရင်နီပြည် လူငယ်များ အင်အားစုက ပြောဆိုသည်။\nတောင်သူအရေးကိစ္စနှင့် ပတ်သက်၍ နေပြည်တော် ပြန်ရောက်သည်နှင့် ရှေ့နေချုပ်ရုံးဖြင့် တိုင်ပင်ကာ အမှုကို ပြန် လည် ဆန်းစစ်ပြီး လက်ရှိဖြစ်နေသည့် ပြဿနာကို အမြန်ဆုံး ဖြေရှင်းကူညီမည်ဟု ဒေါ်အောင်ဆန်းစုကြည်က ပြော ဆိုသွားကြောင်း ၎င်းတို့ထံက သိရသည်။\nကရင်နီပြည် တောင်သူလယ်သမား သမဂ္ဂ ဥက္ကဋ္ဌ ခူးတူရယ် က “ဒီနေ့တော့ တောင်သူဘက်က အနေနဲ့ပြောရင် မျှော် လင့်စရာ တစုံတရာ ရတယ်လို့ ယူဆတယ်။ ဒါပေမယ့် အဲဒီ မျှော်လင့်ထားတဲ့ဟာ အကောင်အထည် ဖြစ်လာမလားဆို တာတော့ ထပ်ပြီး မျှော်လင့်ရမှာပေါ့” ဟု ပြောသည်။\nတောင်သူများဘဝနှင့် ရင်းပြီး ခံစားနေရသည့် စိတ်ပိုင်းဆိုင်ရာ ရုပ်ပိုင်းဆိုင်ရာအရ ဖိနှိပ်ခံ ခြိမ်းခြောက်ခံနေရသည့် စိုးရိမ်မှုများ ရှိနေသည့် တောင်သူများ၏ အခြေအနေများ တွေ့ဆုံပြောခွင့်ရသည့်အတွက်လည်း ကျေးဇူးတင်ကြောင်း ၎င်းက ပြောဆိုသည်။\nလတ်တလောတွင် တပ်မတော်မှ သိမ်းယူထားသည့် မြေယာကိစ္စများနှင့် ပတ်သက်၍ တရားစွဲခံထားရသည့် တောင် သူ ၄၀ ဦး ရှိပြီး ၁၁ ယောက်မှာ ထောင်အချုပ်ဖြင့် ရင်ဆိုင်နေရကြောင်း သိရသည်။\nထို့ပြင် ဗိုလ်ချုပ်အောင်ဆန်း မြင်းစီးကြေးရုပ်အား ဖယ်ရှားပေးရေး ကရင်နီပြည်လူငယ်များက တောင်းဆိုထားမှုနှင့် ပတ်သက်၍လည်း ယနေ့အချိန်ထိ အဖြေမထွက်သေးဘဲ ရှိနေခြင်း ဖြစ်သည်။\nနိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်သည် ယနေ့ ပြုလုပ်သည့် ကယားပြည်နယ်နေ့ အခမ်းအနား သို့ တက်ရောက်ကာ မိန့်ခွန်းပြောကြားခဲ့ပြီး ကရင်နီပြည်လူငယ်များ အင်အားစု၊ တောင်သူလယ် သမားသမဂ္ဂတို့မှ ကိုယ်စားလှယ်များ အပြင် ဒေသခံများ၊ ရပ်မိရပ်ဖများ၊ နိုင်ငံရေးပါတီမှ ပုဂ္ဂိုလ်များနှင့်လည်း တွေ့ဆုံခဲ့ကြောင်း သိရ သည်။\nဆက်စပ်ဖတ်ရှုရန်\nဗိုလ်ချုပ်ကြေးရုပ်ကိစ္စ ပြည်သူအများစု ဆန္ဒကို ရှေးရှုဆောင်ရွက်ရန် KNPP တိုက်တွန်း"
    },
    {
        "url": "https://burma.irrawaddy.com/opinion/viewpoint/2020/01/06/212175.html",
        "title": "ICJ မှာ ဒေါ်အောင်ဆန်းစုကြည် ပြောတာ နိုင်ငံတကာမီဒီယာ မျှမျှတတ မရေးပါ",
        "body": "ဒီဇင်ဘာလ ၁၀ ရက်နေ့တွင် ဒေါ်အောင်ဆန်းစုကြည်က မြန်မာနိုင်ငံ ကိုယ်စားလှယ်အဖွဲ့ကို ဦးဆောင်၍ အပြည်ပြည်ဆိုင်ရာ တရားရုံး (ICJ) ခန်းမဆောင်တွင် အဖွဲ့ဝင် ၁၇ ဦးပါသည့် တရားသူကြီးအဖွဲ့ရှေ့မှောက်၌ ကြားနာမှုကို တက်ရောက်ခဲ့သည့်အချိန် နိုင်ငံတကာမီဒီယာ၏ အာရုံစိုက်မှုသည် သူမ အပေါ်တွင်သာ ရှိနေခဲ့သည်။ ရခိုင်ပြည်နယ်မြောက်ပိုင်းနေ မွတ်ဆလင်များအား မြန်မာနိုင်ငံက လူမျိုးတုန်း သတ်ဖြတ်ခဲ့သည် ဆိုသော ဂမ်ဘီယာနိုင်ငံဘက်က စွပ်စွဲမှုကို ဒေါ်အောင်ဆန်းစုကြည်က နားထောင်နေပုံအား သရုပ်ဖော်ရာတွင် “ခံစားချက် မရှိ” ဆိုသော စကားလုံးသည် နိုင်ငံတကာ မီဒီယာများ ထိုနေ့က သုံးစွဲရန် ဓာတ်ကျခဲ့သော စကားလုံးဖြစ်ခဲ့ပြီး မြန်မာနိုင်ငံနှင့် ပတ်သက်သော သူတို့၏ စိတ်လှုပ်ရှားမှု စတင်လေတော့သည်။\nထို စိတ်လှုပ်ရှားမှုသည် နောက်တရက် ဒေါ်အောင်ဆန်းစုကြည် မြန်မာဘက်မှ ပြန်လည် ရှင်းလင်းခဲ့ပြီးနောက် နာရီ အနည်းငယ်အကြာတွင် အမြင့်ဆုံးသို့ ရောက်ရှိခဲ့သည်။\nဒုက္ခသည် ၇၀၀၀၀၀ ကျော် မြန်မာနိုင်ငံမှ အိမ်နီးချင်း ဘင်္ဂလားဒေ့ရှ် နိုင်ငံသို့ ထွက်ပြေးသွားခြင်းကို ဖြစ်ပေါ်စေခဲ့သည့် ရခိုင်ပြည်နယ်မြောက်ပိုင်းမှ မြန်မာ့တပ်မတော်၏ နယ်မြေရှင်းလင်းရေး စစ်ဆင်ရေးများတွင် ၁၉၄၈ ခုနှစ် လူမျိုးတုန်း သတ်ဖြတ်မှုဆိုင်ရာ သဘောတူညီချက်အား မြန်မာနိုင်ငံက ချိုးဖောက်ခဲ့သည်ဟု ဂမ်ဘီယာနိုင်ငံက စွပ်စွဲခဲ့သည်။ ထပ်မံ ချိုး ဖောက်မှုများပေါ်ပေါက်လာခြင်းမှ ကာကွယ်ရန်  ICJ က “ကြားဖြတ်စီမံဆောင်ရွက်ချက်များ” အတွက် အမိန့်ချပေးရန် အာဖရိက နိုင်ငံတခု ဖြစ်သည့် ဂမ်ဘီယာက တောင်းဆိုခဲ့သည်။\n၂၅ မိနစ် နီးပါးကြာမြင့်သည့် နှုတ်ဖြင့်လျှောက်လဲချက်တွင် မြန်မာ ခေါင်းဆောင်က ရခိုင်ပြည်နယ်မှ လက်နက်ကိုင် ပဋိပက္ခအတွင်း ရခိုင်ရိုဟင်ဂျာ ကယ်တင်ရေးတပ်မတော် (ARSA) က လုံခြုံရေးစခန်းများကို တိုက်ခိုက်ခဲ့ခြင်းအတွက် တပ်မတော်က တုန့်ပြန်ရာတွင် လူ့အခွင့်အရေးချိုးဖောက်မှုများနှင့် အများလက်ခံထားသည့် တရားမျှတမှုနှင့် တရားဥပဒေ စိုးမိုးရေးဆိုင်ရာ စံနှုန်းများအား ချိုးဖောက်ခြင်းများ ရှိခဲ့နိုင်သည်ဆိုခြင်းကို ငြင်းဆန်မသွားခဲ့ပါ။ သို့သော်လည်း အဆိုပါ ပြစ်မှုများကို လူမျိုးတုန်းသတ်ဖြတ်မှုဟု ကောက်ချက်ချရန် မဖြစ်န်ိုင်ကြောင်း၊ ကျူးလွန်ခဲ့သူများကို ပြည်တွင်း စစ်ခုံရုံးများတွင် စစ်ဆေးသွားလိမ့်မည် ဖြစ်ကြောင်း ပြတ်ပြတ်သားသား ပြောကြားခဲ့သည်။\n“ပြည်တွင်း ဆောင်ရွက်မှု မအောင်မြင်ဘူးဆိုမှသာ နိုင်ငံတကာ တရားစီရင်ရေးက ဝင်ရောက်ပါဝင်သင့်ပါတယ်” ဟု ဒေါ်အောင်ဆန်းစုကြည်ကပြောသည်။\n“လူမျိုးတုန်းသတ်ဖြတ်မှုစွပ်စွဲချက်များမှ မြန်မာနိုင်ငံကို ဒေါ်အောင်ဆန်းစုကြည် ကာကွယ်” ကဲ့သို့ သတင်းခေါင်းစဉ်များ နိုင်ငံတကာ မီဒီယာတွင် ကျယ်ကျယ်လောင်လောင် ဖြစ်လာသည်ကို မြင်ရခြင်းက အံ့သြစရာ မဟုတ်ပါ။ သူတို့က စာဖတ်သူတို့၏ အာရုံကို ဖမ်းဆုပ်နိုင်ရန် ထိုကဲ့သို့သော အချက်မျိုးအပေါ်တွင် အလေးပေးသည်မှာ နားလည်ပေးနိုင်စရာ ဖြစ်သည်။ သူ၏ လျှောက်လဲချက်တွင် ဒေါ်အောင်ဆန်းစုကြည်က လူမျိုးတုန်းသတ်ဖြတ်မှု စွပ်စွဲချက်ကို ငြင်းဆန်သွားသည် ကလည်း အမှန်ပင်ဖြစ်သည်။\nသို့သော်လည်း ကြားနာမှုနှင့် ပတ်သက်သည့် သတင်းဖော်ပြမှုများ (အလျဉ်းသင့်သလို ကောက်နှုတ် ဖော်ပြရလျှင် Financial Times၊ The New York Times၊ The Wall Street Journal၊ The Economist၊ The Guardian နှင့် The Associated Press တို့၏ ရေးသားဖော်ပြချက်များ) က စိတ်မသက်သာစရာ ကောင်းလှသည်။  အားလုံးနီးပါးက ဒေါ်အောင်ဆန်းစုကြည် လျှောက်လဲချက်၏ ရည်ရွယ်ချက်ကို မှန်မှန်ကန်ကန် မထင်ဟပ်န်ိုင်ကြပေ။\nစိုးရိမ်စရာကောင်းသည်က ကမာ္ဘသိကျော်ကြားသည့် မီဒီယာများတွင် မြန်မာနိုင်ငံကို ထိုကဲ့သို့ အဆိုးဘက်မှ သရုပ်ဖော်ခြင်းက မြန်မာနိုင်ငံနှင့် ပတ်သက်သည့် နိုင်ငံတကာ၏ အထင်အမြင်အယူအဆ လွဲမှားမှုများကို မီးထိုးပေးနိုင်သောကြောင့် ဖြစ်သည်။ ကျဆင်းနေခဲ့ပြီး ဖြစ်သည့် မြန်မာနိုင်ငံ၏ ဂုဏ်သိက္ခာကို ထပ်၍ ထိခိုက်စေပါသည်။\nသတင်းဖော်ပြမှုအများစုတွင် ရိုဟင်ဂျာဟု မိမိကိုယ်ကိုယ် ခေါ်ဆိုသော်လည်း မြန်မာနိုင်ငံသားများက ဘင်္ဂါလီများဟု မြင်သူ ရခိုင်မြောက်ပိုင်းနေ မွတ်ဆလင်များအပေါ် ကျူးလွန်ခဲ့ခြင်းများအတွက် တပ်မတော်ကို အပြစ်ဆိုခြင်းမရှိသောကြောင့် တာဝန်မကျေသော လူ့အခွင့်အရေးသမားအဖြစ် ဒေါ်အောင်ဆန်းစုကြည်ကို အပြစ်တင်ခဲ့ကြသည်။\nThe Economist က ဒေါ် အောင်ဆန်းစုကြည်ကို “တပ်မတော်၏ ရက်စက်မှုများအတွက် ခုခံကာကွယ်ပေးသူ၊ တိုင်းရင်းသားလူနည်းစုများကို ဖိနှိပ်သူ၊ လူမျိုးတုန်းသတ်ဖြတ်မှုကို အားပေးကူညီသူ” ဟု အမည်တပ်ခဲ့သည်။ The Wall Street ဂျာနယ်က “သူကိုယ်တိုင် တချိန်က ပြင်းပြင်းထန်ထန် တိုက်ခိုက်ခဲ့တဲ့ တိုင်းပြည်ကို ဖိနှိပ်အုပ်ချုပ်ခဲ့တဲ့ စစ်တပ်အပေါ် ယုံကြည်မှုကို သူကဖော်ပြခဲ့ပါတယ်။ နိုင်ငံတကာရဲ့ အရေးယူဆောင်ရွက်မှုအတွက် ကြိုးစားနေသူ တွေကြောင့် အချို့သောအမှုတွေမှာ အင်အားအလွန်အကျွံ သုံးကောင်းသုံးခဲ့နိုင်တယ်လို့ သူပြောခဲ့တဲ့သူတွေကို ရုံးတင်တရားစွဲဖို့ ပြည်တွင်းက အားထုတ်မှုတွေကို ထိခိုက်စေတယ်လို့ သူက စွပ်စွဲခဲ့ပါတယ်”ဟု ရေးသားခဲ့သည်။ Financial Times ကလည်း ဒေါ်အောင်ဆန်းစုကြည်က ၂၀၁၂ ခုနှစ်က နိုဘဲလ်ဆု လက်ခံသည့် အခမ်းအနားတွင် သူကိုယ်တိုင်ပြောကြားခဲ့သည့် မိန့်ခွန်းကို ဖြည့်ဆည်းပေးရန် ပျက်ကွက်ခဲ့သည်၊ တပ်မတော်က ကျူးလွန်ခဲ့သည့် ရာဇဝတ်မှုများကို လျှော့လျှော့ ပေါ့ပေါ့ပြောဆိုခဲ့သည်ဟု ရေးသည်။\nသူတို့ အားလုံးနီးပါးက ဆိုကြသည်မှာ ဒေါ်အောင်ဆန်းစုကြည်က ICJ သို့ ကိုယ်တိုင်ကိုယ်ကျ လာရောက်ရန် မလိုအပ်ဟူ၍ ဖြစ်သည်။ The Hague သို့ရောက်လာသည့် သူ၏ ခရီးစဉ်မှာ “နောက်လာမည့်နှစ်တွင် ကျင်းပရန်ရှိသည့် ရွေးကောက်ပွဲမတိုင်မီ  ဗုဒ္ဓဘာသာ လူများစု ရှိသည့် ပြည်တွင်းမှ ထောက်ခံမှုများ ရယူရန် အားထုတ်မှုတခု” ဖြစ်သည်ဟု ပြည်တွင်းမှ အတိုက်အခံအချို့ကို သံယောင်လိုက်၍ အခိုင်အမာပြောခဲ့ကြသည်။ ICJ သို့ ဒေါ်အောင်ဆန်းစုကြည် ကိုယ်တိုင်လာ သည့် ရည်ရွယ်ချက်က အငြင်းပွားဖွယ်ရာ ဖြစ်ကောင်းဖြစ်နိုင်သည့်တိုင် The New York Times က “ဗိုလ်ချုပ်ကြီးများကို ကာကွယ်ပေးသူအဖြစ် သူမ၏ ပြောင်းလဲခြင်းက နောင်နှစ်တွင် ရွေးကောက်ပွဲ ဝင်ရတော့မည် သူ့ပါတီ အမျိုးသားဒီမိုကရေစီ အဖွဲ့ချုပ် အတွက် သူ၏ ပြည်တွင်း  ရေပန်းစားမှုကို ခိုင်မာစေခဲ့သည်” ဟု ရေးသားသည်ကို မြင်ရခြင်းက ရယ်ချင်စရာကောင်းလှသည်။\nAssociated Press ကလည်း ထိုနည်းတူပင်။ “တိုင်းပြည်ကို ကာကွယ်သူ ဆိုသည့် အခန်းကဏ္ဍကို ရယူလိုက်ခြင်းအားဖြင့် (နိုင်ငံတကာ၏ ဝေဖန်မှုများကို ဆန့်ကျင်၍ တပ်မတော်ကို ကာကွယ်ပေးနေသည့်တိုင်) ဒေါ်အောင်ဆန်းစုကြည်က မြန်မာအမျိုးသားရေး ဝါဒီများကို စည်းရုံးနိုင်ခဲ့ပြီး နောက်နှစ် အထွေထွေရွေးကောက်ပွဲအတွက် သူ၏ ပါတီကို ခိုင်မာအားကောင်းသော နေရာတခုသို့ ရောက်စေခဲ့သည်” ဟုဆိုသည်။ မှန်ပါသည်။ သူတို့၏ တိုင်းပြည်အတွက် ရပ်တည်ပေးသည့် မည်သူမဆို (အထူးသဖြင့် ခက်ခဲသောအချိန်တခုတွင်) ပြည်တွင်းမှ ထောက်ခံမှု ရရှိလိမ့်မည်ဆိုသည်မှာ သံသယရှိစရာမလိုပါ။ သို့သော် ဗိုလ်ချုပ်ကြီးများကို ကာကွယ်ခြင်းကြောင့် မဲရနိုင်သည် ပြောခြင်းကတော့ ဖျင်းလွန်းရာကျပါသည်။\nမြန်မာ့ သတင်းများနှင့် အကျွမ်းတဝင်ရှိသည့်သူတိုင်းက တိုင်းပြည်တွင် တပ်မတော်က မည်မျှလူကြိုက်နည်းသည်ကို သိကြပါသည်။ လူကြိုက်နည်းသူများကိုကာကွယ်ခြင်းက လူထုထောက်ခံမှု မည်သို့ ရနိုင်ပါမည်နည်း။ ထိုနည်းတူပင် ဗိုလ်ချုပ်ကြီးများကို ကာကွယ်ခြင်းအားဖြင့် အမျိုးသားရေးဝါဒီများ၏ ထောက်ခံမှုကို ရလိမ့်မည်ဆိုသည်မှာလည်း အလွန်ရယ်စရာကောင်းပါသည်။ NLD အစိုးရလက်ထက်တွင် အမျိုးသားရေးဝါဒီများသည် သူတို့၏ လက်ယာစွန်းရောက် မဟာ ဗုဒ္ဓဘာသာ အယူအဆ အတွက်ကြောင့် အနှိပ်ကွပ်ခံရဆုံး အင်အားစုဖြစ်သည်။ သူတို့ကို ဖိနှိပ်သည်ဟု မြင်ကြသည့်အတွက် ဒေါ်အောင်ဆန်းစုကြည်ကို သူတို့ မကြိုက်ကြပါ။ သူတို့ထောက်ခံသည်မှာ တပ်မတော်သာ ဖြစ်သည်။\nလာမည့်ရွေးကောက်ပွဲအတွက် မှတ်ပုံတင်ထားပြီး ဖြစ်သည့် တပ်မတော်နှင့် ပတ်သက်နေသော၊ အမျိုးသားရေးဝါဒနှင့် နီးစပ် သောပါတီများအစား NLD ပါတီကို မည်သည့်အတွက်ကြောင့် သူတို့က မဲပေးကြမည်နည်း။ နိုင်ငံရေးနှင့် ပတ်သက်လာလျှင် (အထူးသဖြင့် သူတို့အတွက်) ကျေးဇူးသိတတ်ခြင်းသည် ဒုတိယ နေရာတွင်သာ ရှိနေမည်ဖြစ်သည်။\nပြည်တွင်းနိုင်ငံရေးနှင့် ပတ်သက်၍ နားလည်မှု အားနည်းခြင်းအပြင် နိုင်ငံတကာ မီဒီယာက ဒေါ်အောင်ဆန်းစုကြည်၏ ခုခံ လျှောက်လဲချက်နှင့် ပတ်သက်၍ သတင်းရေးသားဖော်ပြရာတွင် မျှတမှုကို ကျင့်သုံးရန်လည်း ပျက်ကွက်ခဲ့သည်။ သူတို့ အားလုံးက လူမျိုးတုန်းသတ်ဖြတ်မှုနှင့် ပတ်သက်၍ ဒေါ်အောင်ဆန်းစုကြည် ငြင်းဆန်ခြင်း၊ ဗိုလ်ချုပ်ကြီးများ နှင့့်် ပြည်တွင်းစစ်ခုံရုံးတွင် ရိုဟင်ဂျာများအပေါ် လူ့အခွင့်ချိုးဖောက်မှုများနှင့် ပတ်သက်၍ စစ်ဆေးနေခြင်းကို ကာကွယ် ပေးခြင်းနှင့် အရေးအကြီးဆုံး အနေဖြင့် ဤအမှုတွင် အချိန်အခါမဟုတ်ဘဲ နိုင်ငံတကာတရားစီရင်မှု ကျင့်သုံးခြင်း အပေါ် ဒေါ်အောင်ဆန်းစုကြည်၏ ငြင်းဆန်မှုတို့ကို အသားပေးဖော်ပြခဲ့သော်လည်း မြန်မာနိုင်ငံခေါင်းဆောင်က တရားရုံးတွင် “ပြည်တွင်း ဆောင်ရွက်မှု မအောင်မြင်ဘူးဆိုမှသာ နိုင်ငံတကာ တရားစီရင်ရေးက ဝင်ရောက်ပါဝင်သင့်ပါတယ် ဟု ကြေညာခဲ့ခြင်းကို အထက်ဖော်ပြပါ မီဒီယာများက ဖော်ပြခြင်း မရှိခဲ့ပေ။\nသူတို့၏ သတင်းများတွင် အဆိုပါအချက် ပါဝင်ခဲ့ခြင်း မရှိခြင်းကြောင့် နိုင်ငံတကာမှ စာဖတ်သူများက မြန်မာနိုင်ငံသည် နိုင်ငံတကာတရားစီရင်မှုကို မျက်စေ့မှိတ်ပယ်ချသည်ဟု သုံးသပ်ကြသည့် အခြေ အနေသို့ ရောက်ရှိသွားနိုင်ပါသည်။ ရက်စက်မှုများအတွက် တာဝန်ရှိသူများကို တာဝန်ခံစေရမည်ဟု တောင်းဆိုခြင်းက လက်ခံနိုင်လောက်စရာ ဖြစ်သော်လည်း မြန်မာနိုင်ငံက ကုလသမဂ္ဂ ပဋိဉာဉ်စာတမ်း၏ အခြေခံရည်မှန်းချက်များထဲမှ တခု ဖြစ်သည့် သဘောတူညီချက်များနှင့် အခြားသော နိုင်ငံတကာဥပဒေများကို လေးစားလိုက်နာရမည့်တာဝန်ကို ဥပေက္ခာပြုသည့် နိုင်ငံအဖြစ် သရုပ်ဖော်ခြင်းက မမျှတသလို အထင်အမြင် လွဲမှားမှုများ ဖြစ်စေနိုင်ပါသည်။\nThe Hague မှ ကြားနာမှုနှင့် ပတ်သက်၍ သူတို့သတင်းဖော်ပြမှုများ၏ တိကျမှန်ကန်မှုကလည်း မေးခွန်းထုတ်ဖွယ်ရာဖြစ်သည်။ The Guardian ကိုကြည့်ပါ။ အကယ်၍ ၎င်း၏ သတင်းထောက်က သူ၏ သတင်းရင်းမြစ် ၂ ဦးဖြစ်သည့်  “ခါတွန် (အသက် ၅၀) နှင့်  အလီ  (အသက် ၄၆ နှစ်) တို့က ၂၀၁၀ ခုနှစ်တွင် ဒေါ်အောင်ဆန်းစုကြည်ကို မဲပေးခဲ့ကြောင်း” ရေးသားခြင်း မပြုမီ အခြေခံကျသည့် အချက်အလက်စစ်ဆေးမှု အချို့ ပြုလုပ်ခဲ့ပါက The Guardian အနေဖြင့် သူတို့ သတင်းနှင့် ပတ်သက်ပြီး အများယုံကြည်လက်ခံနိုင်မှုကို အဖတ်ဆယ်န်ိုင်ကောင်း ဆယ်နိုင်ခဲ့မည် ဖြစ်သည်။ အကယ်၍ ခါတွန်နှင့် အလီတို့သာ တကယ်မဲ ပေးခဲ့ကြသည်ဆိုလျှင် ဒေါ်အောင်ဆန်းစုကြည်အနေဖြင့် သူတို့ကို သူတို့၏ ထောက်ခံမှုအတွက် ကျေးဇူးတင်သင့်ပါသည်။ သို့သော် စိတ်မကောင်းစရာကတော့   လွန်ခဲ့သော ၉ နှစ်က ထိုစဉ်က စစ်အစိုးရ ကျင်းပခဲ့သော ၂၀၁၀ အထွေထွေရွေးကောက်ပွဲကို NLD  ပါတီက သပိတ်မှောက်ခဲ့ပါသည်။ The Guardian နှင့် အခြားသော နိုင်ငံတကာ သတင်းထောက်များ အနေဖြင့် သူတို့ ကြားရသမျှကို သတိကြီးကြီးထားပြီး လက်ခံသင့်ပါသည်။\nတဖက်တွင်လည်း မြန်မာ့တပ်မတော်အတွက် ယခုအချိန်သည် လူ့အခွင့်အရေး၏ အခန်းကဏ္ဍတိုင်းကို သူတို့ လေးစားကြောင်း ကမာ္ဘသို့ ပြသရမည့် အချိန်ဖြစ်ပါသည်။  ရခိုင်ပြည်နယ်မှ ထိခိုက်နစ်နာခဲ့ရသူ များအတွက် လူမျ်ိုးဘာသာ မခွဲဘဲ တရားမျှတမှု ဆောင်ယူပေးရေးလည်း အပါအဝင်ဖြစ်သည်။  အင်းဒင်ရွာ သတ်ဖြတ်မှုတွင် ကျူးလွန်ခဲ့သူများကို အချိန်မတိုင်မီ လွတ်ငြိမ်းချမ်းသာခွင့်ပေးလိုက်ခြင်းက နိုင်ငံတကာ အသိုင်းအဝိုင်းကြားတွင် တပ်မ တော်၏ တရားစီရင်ရေးအပေါ် ယုံကြည်လက်ခံနိုင်မှုနှင့် ပတ်သက်၍  သံသယကြီးစွာ ဖြစ်စေခဲ့၏။\nဒေါ်အောင်ဆန်းစုကြည်ကပင်လျှင် တရားရုံးတွင်  “ကျမတို့ မြန်မာနိုင်ငံမှာ ရှိတဲ့သူအများအပြားက ဒီလွတ်ငြိမ်းခွင့်နဲ့ ပတ်သက်လို့ စိတ်မချမ်းမသာဖြစ်ခဲ့ရပါတယ်” ဟု ပြောကြားခဲ့သည်။ မှန်ပါသည်။ ဤအချက်က မြန်မာနိုင်ငံကို ကမာ္ဘ့တရားရုံး သို့ ရောက်ရသည့် ရလဒ်ဖြစ်စေခဲ့သော၊ တိုင်းပြည် အရှက်ရစရာ ဖြစ်ခဲ့ရသော အဓိက အကြောင်းရင်းများထဲမှ တခု ဖြစ်ဖွယ်ရာ ရှိပါသည်။ ထို့ကြောင့်  တပ်မတော်အနေဖြင့် စစ်ဆေးဆဲ အမှုများနှင့် အနာဂတ် တွင် စစ်ဆေးစီရင်မှုများသည် အပြစ်ရှိသူများကို ကြောက်ရွံ့မှု သို့မဟုတ် မျက်နှာလိုက်မှု မပါဝင်ဘဲ၊ ရာထူးအဆင့်အတန်း မခွဲခြားဘဲ စီရင်ဆုံးဖြတ်ကြောင်း သက်သေပြရန် လိုပါသည်။\nရခိုင်ပြည်နယ် သို့မဟုတ် မြန်မာနိုင်ငံ၏ အခြားနေရာတိုင်းတွင် နောက်ထပ် လူ့အခွင့်အရေးချိုးဖောက်မှုများ ရှိတော့လိမ့်မည် မဟုတ်ကြောင်း အခိုင်အမာ သက်သေပြရပါမည်။\nအရေးအကြီးဆုံးမှာ တပ်မတော်က လူ့အခွင့်အရေး ချိုးဖောက်မှုများ ရှိခဲ့နိုင်သည် ဆိုသောအချက်ကို ဒေါ်အောင်ဆန်းစုကြည်က မငြင်းဆန်ခဲ့ပါ၊ လက်ရှိတွင် စစ်ခုံရုံးတင် စစ်ဆေးမှုတခု ပြုလုပ်နေပြီး နောက်မကြာ တော့သော ကာလတွင် နောက်ထပ်စစ်ဆေးမှုများ ပိုရှိလာလိမ့်မည်ဖြစ်သည့်အတွက် အပြစ်ရှိကြောင်း တွေ့ရှိရသူများကို အရေးယူ အပြစ်ပေးသွားမည်ဖြစ်ကြောင်း အခိုင်အမာပြောကြားခဲ့သည်ကို သတိပြုရန် ဖြစ်ပါသည်။\nICJ တွင် ဒေါ်အောင်ဆန်းစုကြည်က “ရခိုင်ပြည်နယ် သို့မဟုတ် မြန်မာနိုင်ငံ အခြား ဘယ်နေရာမှာမဆို လူ့အခွင့်အရေး ချိုးဖောက် မှုတွေကို သည်းခံသွားမှာ မဟုတ်တော့ပါဘူး ” ဟု အခိုင်အမာပြောကြားခဲ့သည်။ နိုင်ငံတကာ အသိုင်းအဝိုင်းအနေဖြင့် ထိုရုံးတင်စစ်ဆေးမှုများ၏ ရလဒ်ကို စောင့်ကြည့်သင့်ပါသည်။ ပြီးမှသာ ဆုံးဖြတ်သင့်သည်။ လက်ရှိအချိန်တွင် ပြင်ပမှ ကတိုက်ကရိုက် အရေးယူဆောင်ရွက်မှုများက (တပ်မတော်နှင့် အပါအဝင်) ထိရှလွယ်သည့် အမျိုးသားပြန်လည်သင့်မြတ်ရေးကို အကောင်အထည်ဖော်နေဆဲဖြစ်သော မြန်မာနိုင်ငံအတွက် အကျိုးဖြစ်စေလိမ့်မည် မဟုတ်ပါ။\nထိုအချက်က ရခိုင်ပြည်နယ်တွင် အထူးပင်မှန်ကန်ပါသည်။ ယနေ့အချိန်တွင် ထိုဒေသသည် ပဋိပက္ခများ၏ အကျိုးဆက်ကို ခံစားနေကြဆဲဖြစ်သောကြောင့် ဖြစ်သည်။ ကြားနာမှု နောက်ဆုံးနေ့မှ သူ၏ လျှောက်လဲချက်တွင် ဒေါ်အောင်ဆန်းစုကြည်က ထိုအချက်ကို ရှင်းရှင်းလင်းလင်း ရည်ညွှန်းခဲ့ပြီး ဖြစ်သည်။ အထက်တွင် ဖော်ပြခဲ့သည့် နိုင်ငံတကာ မီဒီယာသတင်းများတွင် မမြင်တွေ့ခဲ့ကြရသူများအတွက် ဒေါ်အောင်ဆန်းစုကြည် (တရားရုံးတွင်) ပြောကြားခဲ့သော ထိုစကားများကို ဖော်ပြရလျှင် “ယုံကြည်မှုတည်ဆောက်ရရှိပြီးစ ထိလွယ်ရှလွယ် အနေအထားရှိနေသေးတဲ့ အသိုက်အဝန်းများကြားမှာ သံသယစိတ် တိုးပွားစေပြီး မယုံကြည်မှုဖြစ်ပေါ်ကာ မကျေနပ်မှုများ ဖန်တီးမည့် မည်သည့် ဆောင်ရွက်ချက်များမဆို မိမိတို့ရဲ့ အမျိုးသား ပြန်လည်သင့်မြတ်ရေးကို အားလျော့ ချည့်နဲ့စေမှာ ဖြစ်ပါတယ်” ဟူရွေ့ဖြစ်သည်။\n(Kyaw Phyo Tha ၏ Int’l Media Shows Lack of Fairness, Ignores State Counselor’s Message to the ICJ  ကို ဆီလျော်အောင် ဘာသာပြန်ဆိုသည်။)\nYou may also like these stories:\nလူမျိုးသုဉ်းသတ်ဖြတ်မှုကို ပယ်ချရန် ICJ တွင် ဒေါ်အောင်ဆန်းစုကြည် လျှောက်ထား\nဒေါ်အောင်ဆန်းစုကြည်နှင့် သွေးစည်းညီညွတ်ကြောင်း သဟိဂ်သို့ ရပ်နီးရပ်ဝေးမှ လာပြသကြ\nနိုင်ငံရေး လုပ်ကြံမှုကြီး ၃ မှု အကြောင်း"
    },
    {
        "url": "https://burma.irrawaddy.com/lifestyle/trend/2020/01/16/213069.html",
        "title": "တော်ဝင်မိသားစုရဲ့ အကွဲအပြဲ ဇာတ်လမ်းတွေဖြစ်နေချိန် ပထမဆုံးအကြိမ် လူလုံးပြလာတဲ့ မီဂန်",
        "body": "မင်းသား ဟယ်ရီနဲ့ ဇနီးဖြစ်သူ မီဂန်တို့ဟာ တော်ဝင်မိသားစုရဲ့ တာဝန်တွေကနေ နုတ်ထွက်ပြီး တောင်အမေရိကမှာ ပိုမိုနေထိုင်ဖို့ ပြင်ဆင်နေမှုတွေကြောင့် တော်ဝင်မိသားစုအတွင်းမှာ ပြဿနာတွေ ဖြစ်ပေါ်နေခဲ့တာပါ။\nဗြိတိန်ထီးနန်းကို ဆက်ခံမယ့် မင်းသားတဦးဖြစ်တဲ့ မင်းသား ဟယ်ရီအနေနဲ့ ငွေရေးကြေးရေး ကိစ္စတွေမှာ အမှီအခို ကင်းကင်းနဲ့ နေနိုင်ဖို့ တော်ဝင်မိသားစုဝင်တွေ အဖြစ်က နုတ်ထွက်မယ်ဆိုတဲ့ သတင်းကြောင့် ဘုရင်မကြီး အပါအဝင် အခြားတော်ဝင် မိသားစုဝင်တွေကြား စိတ်ပျက်မှုနဲ့ အံ့သြမှုတွေ ဖြစ်ခဲ့ရပြီး မိသားစုစုံညီ အစည်းအဝေးအတွက် ပြင်ဆင်မှုတွေ ရှိခဲ့ပါတယ်။\nအစည်းအဝေးကိုတော့ မင်သား ဟယ်ရီရဲ့ ဇနီးဖြစ်သူ မီဂန် မပါဘဲ ပြုလုပ်ခဲ့တာ ဖြစ်ပါတယ်။ အခုလို မိသားစုအတွင်း ပြဿနာတွေ ဖြစ်ပေါ်နေစဉ် လူထုရှေ့ကို ထွက်ပေါ်လာတဲ့ မင်းသား ဟယ်ရီရဲ့ ဇနီးဖြစ်တဲ့ မီဂန်ရဲ့ ဓာတ်ပုံတွေ ပျံ့နှံ့လာတာလည်း ဖြစ်ပါတယ်။\n\nအမျိုးသမီးအရေး တက်ကြွလှုပ်ရှားသူ တဦးဖြစ်တဲ့ မီဂန်က Downtown Eastside အမျိုးသမီးရေးရာ ဌာနကို သွားရောက်ခဲ့တဲ့ပုံကို ဌာနရဲ့ လူမှုကွန်ရက် စာမျက်နှာမှာ တင်ထားခဲ့တာ ဖြစ်ပါတယ်။ ဌာနမှာ မီဂန်အနေနဲ့ အမျိုးသမီးငယ်တွေမှာ ဖြစ်လေ့ဖြစ်ထရှိတဲ့ လူမှုရေး ပြဿနာတွေကို ဆွေးနွေးတိုင်ပင်ခဲ့ကြတယ်လို့ သိရပါတယ်။\nအခုအချိန်မှာတော့ မီဂန်ဟာ သားဖြစ်သူ အာချီနဲ့ အတူ ကနေဒါမှာ နေထိုင်နေပြီး မကြာခင်မှာ အစည်းအဝေးတက်နေတဲ့ ခင်ပွန်းဖြစ်သူ ဟယ်ရီ ပြန်လာဖို့ကို စောင့်မျှော်နေတာလည်း ဖြစ်ပါတယ်။ မီဂန်အေနေနဲ့ လက်ရှိအချိန်မှာ သူ့ရဲ့ ရိုက်လက်စ ရုပ်ရှင်ကို ဆက်လက် ရိုက်ကူးဖို့ ကနေဒါမှာ နေထိုင်နေတာ ဖြစ်တယ်လို့ သိရပါတယ်။\nဘုရင်မကြီး အနေနဲ့ ဟယ်ရီတို့ ဇနီးမောင်နှံရဲ့ အကြံကို လက်သင့်ခံလိုက်ဖို့ စောင့်ကြည့်နေဆဲ အခြေအနေမှာ ဆိုင်းငံထားတယ်လို့ CNN သတင်းမှာ ဖော်ပြထားပါတယ်။\nRef. CNN\nYou may also like these stories:\nဗြိတိန်ထီးနန်းနဲ့ ဝေးရာမှာနေတော့မယ့် တော်ဝင်မင်းသားဟယ်ရီနဲ့ မီဂန်မာကယ်\nတော်ဝင်မိသားစုမှ မင်းသား ဟယ်ရီ နုတ်ထွက်မယ့်ကိစ္စ မိသားစု အစည်းအဝေး ပြုလုပ်မည်\nဥရောပနိုင်ငံတွေက တော်ဝင်မိသားစုတွေရဲ့ ခရစ္စမတ် ကျင်းပပုံများ\n "
    },
    {
        "url": "https://burma.irrawaddy.com/lifestyle/entertainment/2019/12/22/211318.html",
        "title": "\"နိုင်ငံရဲ့ လိုအပ်တဲ့ ကဏ္ဍတခုအတွက် အကျိုးရှိအောင် သူများနိုင်ငံက သင်ယူဖို့လိုတယ်\"",
        "body": "မြန်မာနိုင်ငံက အမျိုးသား လူငယ်အဆိုတော် အဖွဲ့၊ Project K အဖွဲ့ကို ပြီးခဲ့တဲ့ရက်ပိုင်းက နိုင်ငံတော်ရဲ့ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်က ကိုရီးယားနိုင်ငံမှ သမ္မတနဲ့ တွေ့ဆုံချိန်မှာ ကိုရီးယားနိုင်ငံသို့ ခေါ်ယူ လေ့ကျင့်သင်ကြားပေးရန် ပြောကြားခဲ့တာကြောင့် Project K အနေနဲ့ ဒီနိုင်ငံအတွက် တာဝန်တခု လုပ်ရမယ်ဆိုတဲ့ စိတ်ဖြစ်မိတယ်လို့ ဆိုပါတယ်။\n“ကိုရီးယားနိုင်ငံကို ခေါ်ယူ လေ့ကျင့်သင်ကြားပေးဖို့ အမေ (ဒေါ်အောင်ဆန်းစုကြည်) ပြောတုန်းက မယုံနိုင်ဘူး။ အရမ်းလည်း ဝမ်းသာတယ်။ အမေ ဒီလိုပြောပေးခဲ့တာကလည်း Project K အတွက် မဟုတ်ဘူး။ နိုင်ငံအတွက် လိုအပ်တဲ့ ကဏ္ဍတခုအတွက် အကျိုးရှိအောင် သူများနိုင်ငံကနေ သင်ယူဖို့ လိုတယ်။ ပြီးရင် ကိုယိ့်နိုင်ငံကြီး တိုးတက်အောင် လုပ်ဖို့အတွက်လို့ပဲ မြင်ပါတယ်”\n“မြန်မာနိုင်ငံရဲ့ အဘက်ဘက်ကို မြှင့်တင်ပေးချင်တာပါ။ အဲဒီတော့ သူတတ်နိုင်တဲ့ဘက်ကနေ သူမြှင့်တင်ပေးတယ်။ မြန်မာနိုင်ငံရဲ့ သက်ဆိုင်ရာ နေရာတွေမှာ သူများနိုင်ငံနဲ့ ရင်ဘောင် တန်းနိုင်အောင်၊ သူများနိုင်ငံရဲ့ နည်းပညာတွေကို ကိုယ်တွေလည်း လေ့လာခွင့်ရအောင် အမြဲတမ်း ကြံစည်နေသူဆိုတော့ အမြဲတမ်းလည်း လုပ်နေမှာပါပဲ။ ကဏ္ဍတခုလို့ပဲ မြင်ပါတယ်။ အဲ့တော့ ကျနော်တို့ ကြားလိုက်ရချိန်မှာ အရမ်းလည်း အံ့သြသလို ဒီနိုင်ငံအတွက် တာဝန်တခု လုပ်ရမယ်လို့ အဲ့လို စိတ်လည်း ဖြစ်မိတယ်”လို့ Project K အဖွဲ့က ပြောပါတယ်။\nဒါ့အပြင် မြန်မာနိုင်ငံကို ဂမ်ဘီယာနိုင်ငံက လူမျိုးသုဉ်း သတ်ဖြတ်မှုဖြင့် တရားစွဲထားတာနဲ့ ပတ်သက်ပြီး အပြည်ပြည်ဆိုင်ရာ တရားရုံး (ICJ) သို့ နိုင်ငံတော်ရဲ့ အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည် သွားရောက်ခဲ့တဲ့အပေါ်ကိုလည်း Project K အဖွဲ့က အခုလိုပဲ ဆိုပါတယ်။\n\n“ICJ ကိစ္စ ကျနော်တို့ကတော့ နိုင်ငံရေး သိပ်မသိဘူး။ အမေစုကို ယုံတယ်။ အမေကတော့ ဘာအခက်အခဲရှိရှိ ပြည်သူတွေရှေ့က မားမားမတ်မတ် ရပ်တည်သွားမယ်လို့ ကျနော်တို့ကတော့ ယုံကြည်တယ်။ အတိုင်ပင်ခံ ပုဂ္ဂိုလ်က ကျနော်တို့ကို ချီးကျူးတယ်ဆိုတာ အဓိကကတော့ မြန်မာ့ယဉ်ကျေးမှုကို ထိန်းသိမ်းလို့ပေါ့နော်။ ကိုယ့် မြန်မာ့ယဉ်ကျေးမှုကို ခေတ်နဲ့အညီ ပေါင်းစပ်လို့ အဲဒီအရာလေးကို ချီးကျူးတာပါ”\n“အမေ့ကို အမြဲအားပေးပါတယ်။ အဓိကကတော့ သူဖြစ်စေချင်တာက လူငယ်တွေကို ကိုယ်ဘယ်ကလာတာလဲ မမေ့စေချင်ဘူး။ တကယ့် ကိုယ့်ရဲ့ ယဉ်ကျေးမှုကိုလည်း ထိန်းသိမ်းစေချင်တယ်။ လူငယ်တွေဆိုတာတော့ ခေတ်နောက်ကို လိုက်မှာပဲလေ။ ဒါပေမယ့် ကိုယ့်ယဉ်ကျေးမှုကိုလည်း မပျက်စေချင်တဲ့ ဆန္ဒပါ”လို့ Project K အဖွဲ့က ဆိုပါတယ်။\nမြန်မာလူငယ် အဆိုတော် ၇ ယောက်နဲ့ ဖွဲ့စည်းထားတဲ့ Project K အဖွဲ့ကို ၂၀၁၆ ခုနှစ်မှာ စတင်ဖွဲ့စည်းခဲ့ပြီး အဖွဲ့ဝင်များအနေနဲ့ ထက်ဘုန်းနိုင်၊ ဝီလျှံ၊ ဘုန်းနေမင်း၊ ဘုန်းနေလင်း၊ ဟိန်းရာ၊ ရဲရင့်သော်၊ မင်းခန့်ဟိန်းတို့ ပါဝင်ပါတယ်။\nProject K အဖွဲ့ကိုတော့ နိုင်ငံတော်ရဲ့ အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည် ကိုယ်တိုင်း ၂၀၁၈ ခုနှစ်အတွင်းက Myanmar Entrepreneurship 2018 ပွဲမှာ အသိအမှတ်ပြု၊ ချီးကျူးစကား ပြောဆိုခဲ့ပါတယ်။"
    },
    {
        "url": "https://burma.irrawaddy.com/opinion/viewpoint/2019/10/08/205759.html",
        "title": "တရုတ် လမ်းညွှန်မှုအောက်က ငြိမ်းချမ်းရေး ခရီးမရောက်",
        "body": "သမ္မတရှီကျင့်ဖျင် အာဏာရလာပြီးနောက် တရုတ်နိုင်ငံသည် တကမ္ဘာလုံးကို မဟုတ်လျှင်ပင် ဒေသတွင်းတွင် စီးပွားရေးအရ၊ နိုင်ငံရေးအရ ဦးဆောင်ရန် ကြိုးစားနေသည်။ ရှီ၏ အာဏာ ကြီးထွားလာသည်နှင့်အမျှ တရုတ် နိုင်ငံသည် စီးပွားရေးတိုးချဲ့ခြင်း၊ နိုင်ငံရေးသြဇာနှင့် စစ်ရေးအရ ခေတ်မီအောင် ပြုလုပ်ခြင်းတို့ဖြင့် ၎င်း၏ ခေါင်းဆောင်မှု အနေအထားကို ဒေသတွင်းနှင့် အခြားနေရာများသို့ တိုးချဲ့လာသည်။\nစီးပွားရေးစစ်မျက်နှာတွင် တရုတ်နိုင်ငံသည် အလှမ်းကျယ်လှသော ရည်မှန်းချက် ကြီးမားသည့် ရပ်ဝန်းနှင့်လမ်း အစီအစဉ် (BRI) ကို အကောင်အထည် ဖော်သည်။ ထိုအစီအစဉ်သည် နိုင်ငံအများအပြားတွင် ၎င်း၏ ရင်းနှီးမြှုပ်နှံမှုနှင့် အာဏာ ထူထောင်ရန် အရေးပါသော စီမံကိန်းဖြစ်သည်။\nBRI စီမံကိန်းများအတွက် မြန်မာနိုင်ငံသည် သေနင်္ဂဗျူဟာအရ အရေးပါသော ပထဝီအနေအထားကို ပိုင်ဆိုင်ထားပြီး ထိုအနေအထားမှ တဆင့် တရုတ်နိုင်ငံသည် အိန္ဒိယ သမုဒ္ဒရာနှင့် ထိုမှ အရှေ့အလယ်ပိုင်းနှင့် အာဖရိကအထိ ချိတ်ဆက်ရန် စီစဉ်ထားသည်။ သို့သော် မြန်မာနိုင်ငံ၏ နိုင်ငံရေး တည်ငြိမ်မှုနှင့် ပြည်တွင်းစစ်သည် BRI အတွက် အဓိက အတားအဆီးများ ဖြစ်နေသည်။ အထူးသဖြင့် BRI စီမံကိန်းများကို အကောင်အထည်ဖော်မည့် ရှမ်းပြည်မြောက်ပိုင်းမှ တိုက်ပွဲများသည် စီစဉ်ထားသော အကောင်အထည် ဖော်မှုများကို ဟန့်တားနေသည်။\nထို့အပြင် ရှမ်းပြည်မြောက်ပိုင်းမှ တိုက်ပွဲများသည် ၂၀၁၇ ခုနှစ် ဧပြီလက စတင်လည်ပတ်သည့် တရုတ်-မြန်မာ ရေနံနှင့် သဘာ၀ ဓာတ်ငွေ့ပိုက်လိုင်းများ၏ လုံခြုံရေးကိုလည်း ခြိမ်းခြောက်နေသည်။ ထိုပိုက်လိုင်းများသည် ရခိုင်ပြည်နယ်မှ စတင်ပြီး ရှမ်းပြည်မြောက်ပိုင်းကို ဖြတ်ကာ တရုတ်နိုင်ငံ ယူနန်ပြည်နယ်သို့ ဝင်ရောက်သည်။ ထိုပိုက်လိုင်းများသည် နှစ်စဉ် ရေနံတန်ချိန် ၂၂ သန်းနှင့် သဘာဝဓာတ်ငွေ့ ကုဗမီတာ ၁၃ ဘီလျံ တင်ပို့နိုင်ပြီး ယူနန်၊ ကွေ့ကျိုးနှင့် ကွမ်ရှီ ပြည်နယ်များသို့ တင်ပို့နေပြီး ဖြစ်သည်။\nတိုက်ပွဲများသည် ထိုပိုက်လိုင်းများကို ရည်ရွယ်ချက်ရှိရှိ ဖြစ်စေ မတော်တဆဖြစ်စေ ထိုခိုက်စေနိုင်ပြီး ထိုပိုက်လိုင်းအနီး တိုက်ပွဲများကြောင့် တရုတ်နိုင်ငံအနေဖြင့် စိတ်ပူရသည်မှာ သေချာသည်။\nတရုတ်နိုင်ငံသည် ထိုပိုက်လိုင်းများနှင့် BRI စီမံကိန်းများအတွက် လုံခြုံရေးကို ဦးစားပေးသည်။ ထို့ကြောင့် ထိုဒေသများတွင် တိုက်ပွဲများရပ်တန့်ပြီး တည်ငြိမ်မှု ထိန်းသိမ်းနိုင်မည်ဟူသော မျှော်လင့်ချက်ဖြင့် မြန်မာ့ တပ်မတော်နှင့် တိုင်းရင်းသား လက်နက်ကိုင် အဖွဲ့အစည်းများအကြား ငြိမ်းချမ်းရေးကိစ္စ ကြားဝင် ဆောင်ရွက်ပေးသူအဖြစ် ၎င်း၏ အခန်းကဏ္ဍကို မြှင့်တင်ခဲ့သည်။\nတရုတ်နိုင်ငံသည် မြန်မာနှင့် အခြားနိုင်ငံများတွင်လည်း နိုင်ငံရေးသြဇာရရှိရန် ကြိုးစားနေသည်။ ထို့ကြောင့် နိုင်ငံခြား ဆက်ဆံရေးတွင် ကြားဝင်မစွက်ရေး အစဉ်အလာ မူဝါဒမှ ခွဲထွက်လာပြီး မြန်မာ့နိုင်ငံရေးရာများတွင် ပါဝင်လာတော့သည်။\nဥပမာအားဖြင့် ဆိုရပါက တရုတ်နိုင်ငံသည် မြန်မာနှင့် ဘင်္ဂလားဒေ့ရှ်အကြား ရိုဟင်ဂျာ ဒုက္ခသည် ပြန်လည် ပို့ဆောင်ရေးတွင် ပါဝင်ပတ်သက်လာသည်။ တရုတ် နိုင်ငံခြားရေးဝန်ကြီး ဝမ်ယိသည် မြန်မာနိုင်ငံတော် အတိုင်ပင်ခံရုံး ဝန်ကြီး ဦးကျော်တင့်ဆွေနှင့် ဘင်္ဂလားဒေ့ရှ် နိုင်ငံခြားရေးဝန်ကြီး အေကေ အဗ္ဗဒူ မိုမန်တို့နှင့် စက်တင်ဘာလ ၂၃ ရက်နေ့က နယူးယောက်တွင် ကျင်းပသည့် ကုလသမဂ္ဂ အထွေထွေညီလာခံ သီးခြားအစည်းအဝေးတွင် တွေ့ဆုံပြီး ထိုကိစ္စကို ဆွေးနွေးသည်။\nရခိုင်ပြည်နယ် အကျပ်အတည်းတွင် ပါဝင်ပတ်သက်မှုအပြင်၊ တရုတ်နိုင်ငံသည် မြန်မာနိုင်ငံ ငြိမ်းချမ်းရေး လုပ်ငန်းစဉ် တွင်လည်း ၂၀၁၃ ခုနှစ်မှ စတင်ပြီး အနီးကပ် ပတ်သက်လာသည်။ ထိုစဉ်က ကချင် လွတ်လပ်ရေးအဖွဲ့ချုပ် (KNO) သည် အမေရိကန်အပါအဝင် ပြည်ပနိုင်ငံများမှ ကိုယ်စားလှယ်များကို ငြိမ်းချမ်းရေး ဆွေးနွေးပွဲများသို့ ဖိတ်ခေါ်ရန် ကြိုးစား ခဲ့သည်။\n၂၀၁၃ ခုနှစ် နိုဝင်ဘာလ ၁၉ ရက်နေ့တွင် KIO မှ ဒုတိယဗိုလ်ချုပ်ကြီး ဂွမ်မော်သည် ရန်ကုန်ရှိ အမေရိကန် သံရုံးသို့ သွားရောက်ကာ ထိုစဉ်က သံအမတ် ဒဲရစ်မစ်ချယ်နှင့် တွေ့ဆုံပြီး ဆွေးနွေးပွဲများတွင် အမေရိကန် ပါဝင် ပတ်သက်နိုင်မည့် အလားအလာများကို ဆွေးနွေးခဲ့သည်ဟု ဆိုသည်။ ၂၀၁၄ ခုနှစ် ဧပြီလတွင် ဆမ်လွတ် ဂွမ်မော်သည် အမေရိကန်သို့ သွားရောက်ခဲ့ပြီး နိုင်ငံခြားရေး ဝန်ကြီးဌာန အဆင့်မြင့်အရာရှိများနှင့် ကုလသမဂ္ဂ အရာရှိများနှင့် တွေ့ဆုံခဲ့သည်။\nငြိမ်းချမ်းရေးဆွေးနွေးပွဲများတွင် အမေရိကန်နိုင်ငံက ကြားဝင်ဆောင်ရွက်ပေးရန် ကြိုးစားခြင်းသည် တရုတ်နိုင်ငံ၏ ဒေသတွင်းတွင် ကြာရှိတည်နေသည့် သြဇာကို ထိခိုက်စေသည်ဟု တရုတ်နိုင်ငံကမြင်ပြီး မြန်မာ့ငြိမ်းချမ်းရေး လုပ်ငန်းစဉ်တွင် ပြည်ပအင်အားကြီး နိုင်ငံများ၊ အထူးသဖြင့် အမေရိကန် ပါဝင်ပတ်သက်မည်ကို ကန့်ကွက်သည်။\nထိုအချိန်မှ စတင်ပြီး တရုတ်နိုင်ငံသည် အထူးသံတမန်များ ခန့်အပ်ခြင်းနှင့် မြန်မာခေါင်းဆောင်များကို တရုတ်နိုင်ငံသို့ ဖိတ်ခေါ်ခြင်းတို့ဖြင့် မြန်မာနိုင်ငံတွင် ပါဝင်ပတ်သက်ရန် အားထုတ်မှုကို အရှိန်မြှင့်တင်လိုက်သည်။\n၂၀၁၃ ခုနှစ် မတ်လတွင် တရုတ်နိုင်ငံသည် မြန်မာ့ရေးရာများကို အထူးအာရုံစိုက်ရန် ပထမဆုံး အာရှရေးရာ အထူးသံတမန်အဖြစ် ဝန်ရင်ဖန်းကို ခန့်အပ်သည်။ ထိုနောက် ဆွန်ကော့ရှန်သည် အာရှရေးရာ အထူး သံတမန်ဖြစ်လာပြီး တပ်မတော်နှင့် တိုင်းရင်းသား လက်နက်ကိုင်အဖွဲ့များ တွေ့ဆုံရေးကို ကိုယ်တိုင်ပါဝင် ဆောင်ရွက်သည်။\nမြန်မာ့တပ်မတော်နှင့် မြောက်ပိုင်းမဟာမိတ် – ရက္ခိုင့်တပ်မတော် (AA)၊ ကချင် လွတ်လပ်ရေးတပ်မတော် (KIA)၊ မြန်မာအမျိုးသား ဒီမိုကရေစီ မဟာမိတ်တပ်မတော် (MNDAA) နှင့် တအာန်းအမျိုးသား လွတ်မြောက်ရေး တပ်မတော် (TNLA) တို့အကြား တရုတ်နိုင်ငံ၏ ကြားဝင် ဆောင်ရွက်မှုကြောင့် ထိုအဖွဲ့များသည် ဒေါ်အောင်ဆန်းစုကြည် ဦးဆောင်ကျင်းပသည့် ၂၁ ရာစု ပင်လုံညီလာခံသို့ တက်ရောက်ခဲ့ကြသည်။\nထိုသို့ လုပ်ဆောင်ရာတွင် တရုတ်နိုင်ငံသည် မြန်မာ့ ငြိမ်းချမ်းရေး လုပ်ငန်းစဉ်ကို ထောက်ခံပြီး မြန်မာခေါင်းဆောင်များကို တရုတ်သို့ ပုံမှန်ဖိတ်ခေါ်ကာ စီးပွားရေး၊ နိုင်ငံရေး၊ စစ်ရေး သဘောတူညီချက်များ ပြုလုပ်ပြီး အဓိက ပါဝင်ပတ်သက်သူ အနေအထားကို ရယူထားသည့်သဘော ဖြစ်နေသည်။\nတရုတ်နိုင်ငံ၏ ကာလကြာရှည်စွာ ပါဝင်ပတ်သက်မှုကြောင့် မြန်မာ့တပ်မတော်သည် တခါမျှ မလုပ်ဆောင်ဖူးသေးသည့် တဖက်သတ် အပစ်အခတ်ရပ်စဲခြင်းကို ၂၀၁၈ ခုနှစ် ဒီဇင်ဘာလတွင် ထုတ်ပြန် ကြေညာသည်။ ယခင် ၂၀၁၁ ခုနှစ် ဒီဇင်ဘာလက KIA ကို ထိုးစစ်ရပ်ရန် သမ္မတဦးသိန်းစိန်က ညွှန်ကြားစဉ်ကပင် ထိုသို့ လုပ်ဆောင်ခြင်း မရှိခဲ့ပေ။\nမကြာသေးမီက ရှမ်းပြည်နယ် ကျိုင်းတုံတွင် ကျင်းပသည့် တပ်မတော်နှင့် မြောက်ပိုင်း မဟာမိတ်များအကြား ဆွေးနွေးပွဲကို တရုတ်နိုင်ငံ ကြားဝင် ဆောင်ရွက်သောကြောင့် ကျင်းပသည်ကို မငြင်းနိုင်ပေ။\nAA, MNDAA နှင့် TNLA တို့က တရုတ်နှင့် မြန်မာကို ဆက်သွယ်သည့် အဓိက ကုန်သွယ်ရေး လမ်းကြောင်းဖြစ်သော မန္တလေး-မူဆယ် လမ်းတလျှောက်ရှိ မြန်မာ့ တပ်မတော်များကို ချိန်ကိုက် တိုက်ခိုက်မှုအပြီးတွင် ထိုအစည်းအဝေးကို အလျှင်အမြန် ကျင်းပခဲ့ခြင်းဖြစ်သည်။ တရုတ်နိုင်ငံက နှစ်ဖက်စလုံး တိုက်ခိုက်မှုရပ်ပြီး တွေ့ဆုံဆွေးနွေးရန် တောင်းဆိုသည်။\nတိုက်ခိုက်မှု ရပ်ရန် သို့မဟုတ် ငြိမ်းချမ်းရေး ဖေါ်ဆောင်ရန် ထိုအစည်းအဝေးတွင် ခိုင်မာသောရလဒ်များ မရရှိခဲ့သည်မှာ အံ့သြဖွယ် မဟုတ်ပေ။ ပိုမိုဆိုးသည်မှာ မြန်မာ့ တပ်မတော်သည် တဖက်သတ် အပစ်အခတ်ရပ်စဲခြင်းကို စက်တင်ဘာ လလယ်တွင် အဆုံးသတ်လိုက်ပြီး တိုင်းရင်းသား လက်နက်ကိုင်များသည် ငြိမ်းချမ်းရေးကို စိတ်မဝင်စားကြောင်း ပြောသည်။ မြောက်ပိုင်း မဟာမိတ်များကမူ ၂၀၁၉ ခုနှစ် ဒီဇင်ဘာအထိ တဖက်သတ် အပစ်အခတ် ရပ်စဲထားမည်ဟု ကြေညာခဲ့သည်။\nရခိုင်ပြည်နယ်နှင့် ရှမ်းပြည်မြောက်ပိုင်းတွင် တိုက်ပွဲများ ဆက်လက်ဖြစ်ပွားနေပြီး ကချင်ပြည်နယ်နှင့် အခြား နေရာများတွင်လည်း တိုက်ပွဲဖြစ်မည့် အလားအလာ ခြိမ်းခြောက်မှုများ ရှိနေသည်။\nလက်တွေ့တွင် တရုတ်နိုင်ငံသည် မြန်မာ့တပ်မတော်နှင့် တိုင်းရင်းသား လက်နက်ကိုင်များ နှစ်ဖက်စလုံးကို လက်နက်များ ရောင်းချရခြင်းကြောင့် အကျိုးဖြစ်ထွန်းနေသည်။ စစ်ပွဲများ ရှည်ကြာလေလေ တရုတ်နိုင်ငံအနေဖြင့် လက်နက်ကိရိယာများ ပိုမိုရောင်းရလေလေ ဖြစ်ကာ ငွေပိုရလေပင် ဖြစ်ကြောင်းကို သမားရိုးကျအသိဖြင့်ပင် နားလည်နိုင်သည်။ တရုတ်နိုင်ငံသည် ပဋိပက္ခဒေသမှ သစ်၊ ကျောက်စိမ်း၊ ရွှေ၊ ပယင်းနှင့် အခြားတွင်းထွက်များ စသည့် သဘာဝသယံဇာတများ တရားမဝင် ရောင်းဝယ်ခြင်းကလည်း အကျိုးအမြတ် ခံစားနေရသည်။\nပိုမိုကျယ်ပြန့်စွာ ကြည့်မည်ဆိုလျှင် တရုတ်နိုင်ငံသည် မြန်မာနိုင်ငံအတွက် တည့်တံ့ခိုင်မြဲသည့် ငြိမ်းချမ်းရေးကို ဆောင်ယူပေး နိုင်သည့် ငြိမ်းချမ်းရေး လုပ်ငန်းစဉ်တွင် ရိုးသားသော ကြားဝင် ဆောင်ရွက်ပေးသူ မည်သည့်အခါမျှ မဖြစ်နိုင်ပေ။ တရုတ်နိုင်ငံသည် ၎င်း၏ အကျိုးစီးပွားအတွက်သာ ငြိမ်းချမ်းရေး လုပ်ငန်းစဉ် ဆောင်ရွက်နေပြီး ထိုလုပ်ငန်းစဉ်သည် ခရီးရောက်မည် မဟုတ်ပေ။\n(Joe Kumbun သည် ကချင်ဒေသ အခြေစိုက် သုတေသနပြုသူတဦး ဖြစ်သည်။ ၎င်း၏ Under China’s Direction, Myanmar’s Peace Process Goes Nowhere ကို ဘာသာပြန်ဆိုသည်။)\nYou may also like these stories: \n ငြိမ်းချမ်းရေးလုပ်ငန်းစဉ် ပဟေဠိ\nရှမ်းပြည်နယ်က တိုက်ခိုက်မှုများ တရုတ်နိုင်ငံ၏ အရိပ်ထိုးနေ\n ”စွန့်လွှတ်အနစ်နာ မခံဘဲ ငြိမ်းချမ်းရေး မရဘူး”"
    },
    {
        "url": "https://burma.irrawaddy.com/lifestyle/entertainment/2019/12/19/211091.html",
        "title": "ICJ နဲ့ ပတ်သက်ပြီး ဒေါ်အောင်ဆန်းစုကြည်အပေါ် ၁၀၀ ရာခိုင်နှုန်း ယုံကြည်တဲ့ အဆိုတော် သျှီ",
        "body": "လူမျိုးသုဉ်း သတ်ဖြတ်မှုဖြင့် မြန်မာနိုင်ငံကို ဂမ်ဘီယာနိုင်ငံက တရားစွဲထားမှုနဲ့ ပတ်သက်ပြီး အပြည်ပြည်ဆိုင်ရာ တရားရုံး (ICJ) သို့ နိုင်ငံတော်၏ အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည် သွားရောက်ခဲ့တဲ့အပေါ် အဆိုတော် သျှီက အခုလိုပဲ ပြောပါတယ်။\n“ကျမက အများကြီးလည်း မမြင်တတ်ပါဘူး။ နိုင်ငံရေးသမားလည်း မဟုတ်ဘူး၊ အမေ (ဒေါ်အောင်ဆန်းစုကြည်) ကို ချစ်တယ်။ အမေ့ရဲ့ တာဝန်ယူမှုကိုလည်း ပိုပြီးအံ့သြတယ်။ ကိုယ့်ကိုယ်ကိုယ်လည်း မေးကြည့်တာပေါ့။ ကိုယ်ဆိုရင်ရော အဲ့လို တာဝန်ယူနိုင်မလား။ အမေ့ကို ပိုအံ့သြတယ်။ ဒီလိုမျိုး တကယ်ကို ထူးခြားတဲ့ ပါရမီရှင်ပါပဲ။ မေတ္တာစိတ်ကလည်း အပြည့်၊ သည်းခံစိတ်ကလည်း အပြည့်။ ကိုယ့်ကို စွပ်စွဲပြောဆိုနေတဲ့ ပြဿနာအကြီးကြီးကို အေးအေးလေးနဲ့ ရင်ဆိုင်သွားတာဟာ ကျမတို့ အတုယူရမှာတွေပေါ့”\n“အမေ့လို တည်ငြိမ်နိုင်ဖို့ အတုယူနေရတယ်။ ကိုယ်တွေ မစွမ်းဆောင်ပေးနိုင်တာတွေကိုလည်း အားနာတယ်။ ကိုယ့်နိုင်ငံရဲ့ခေါင်းဆောင်ဖြစ်နေတဲ့အတွက် မိဘလိုပဲလေ။ အားနာတယ်။ အမေ့အတွက် စိတ်မကောင်းဘူး။ အဲ့ရက်တုန်းက Emotion တွေ အများကြီးပါပဲ။ အခုပြန်ရောက်မှ စိတ်အေးရတယ်”လို့ အဆိုတော် သျှီက ပြောပါတယ်။\nဆက်လက်ပြီး အဆိုတော် သျှီက နိုင်ငံရေးသမား တယောက်အနေနဲ့ မဟုတ်ဘဲ အနုပညာသမား ဖြစ်တဲ့အတွက် ပြည်သူတယောက်အနေနဲ့ ဒေါ်အောင်ဆန်းစုကြည်နဲ့အတူ ရပ်တည်ကြောင်း အခုလိုပဲ ဆိုပါတယ်။\n“ကျမက နိုင်ငံရေးသမားတယောက် အနေနဲ့တော့ ဖြစ်လာမှာ မဟုတ်ဘူး။ အနုပညာသမားဖြစ်တဲ့ အတွက် အနုပညာသမား တယောက်အနေနဲ့၊ ပြည့်သူတယောက်အနေနဲ့ အမေ့ကို ရပ်တည်မယ်။ အနုပညာရှင်ဆိုတာကလည်း ပြည်သူထဲက ပြည်သူပဲလေ။ ဒီနိုင်ငံမှာနေတယ်၊ ဒီနိုင်ငံကို ချစ်တယ်၊ ဒီနိုင်ငံ အရွေ့အပြောင်းနဲ့ ကိုယ်ထောက်ခံတဲ့ အစိုးရကို တတ်နိုင်သလောက်ဝိုင်းပြီး ဝန်းရံနေမှာပါ။ အမေစုပေါ်မှာ ၁၀၀ ရာခိုင်နှုန်း ယုံကြည်တယ်။ မယုံတဲ့သူလည်း ရှိမှာပဲ။ အမေ အေးအေးဆေးဆေးလေး လုပ်သွားတာ သမိုင်းမှာတော့ ကျန်မှာပဲ”\n“တသက်လုံး လေးစားနေမှာပါ။ အမေ့အတွက် အမြဲဆုတောင်းနေတယ်။ ကိုယ်စိတ်ပူတာနဲ့ အမျှ အမြဲကို ဆုတောင်းနေတာ။ ကောင်းမှုတွေ လုပ်ရင်လည်း အမေစု ထပ်တူရပါစေဆိုတာ ဆုတောင်းပေးတယ်။ အမေကျန်ရှိတဲ့ အချိန်တွေမှာ သူလိုချင်တဲ့ နိုင်ငံတခုအဖြစ် ပုံသွင်းပေးခဲ့တဲ့ နိုင်ငံတခု ဖြစ်စေချင်တယ်။ အမေအသက်ရှည်ပါစေ၊ ကျန်းမာနေပါစေ၊ နောက်ဖြစ်စေချင်တာတခုက မိသားစုနဲ့ သိုက်သိုက်ဝန်းဝန်း နေစေချင်တယ်”လို့ သျှီက ပြောပါတယ်။\nအပြည်ပြည်ဆိုင်ရာ တရားရုံး (ICJ) မှာ တရားစွဲဆိုထားမှုနဲ့ ပတ်သက်ပြီး မြန်မာနိုင်ငံအတွက် သွားရောက် ဖြေရှင်းပေးနေတဲ့ နိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်နဲ့ အတူ ရပ်တည်ကြောင်း ပြသတဲ့ ထောက်ခံပွဲများကို ရန်ကုန်၊ မန္တလေးမြို့ကြီးများ အပါအဝင် အခြားမြို့များမှာလည်း ပြုလုပ်ခဲ့ပါတယ်။\nအဲ့ဒီ ကြားနာမှုဆိုင်ရာ အတွေ့အကြုံများကိုလည်း နိုင်ငံတော် အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်က ပြည်သူလူထုအား အစီရင်ခံ တင်ပြသည့် မိန့်ခွန်း ပြောကြားခဲ့ပြီး ဒီဇင်ဘာလ ၁၈ ရက်နေ့က၊ ည ၈ နာရီ အချိန်၊ မြန်မာ့ရုပ်မြင်သံကြားနဲ့ မြန်မာ့အသံ ရေဒီယိုတို့မှာ ထုတ်လွှင့်ခဲ့ပါတယ်။\nYou may also like these stories:\nICJ မှာ ရင်ဆိုင်နေတဲ့ ဒေါ်အောင်ဆန်းစုကြည်ကို ထောက်ခံတဲ့ အဆိုတော် လိမ္မော်သီးနဲ့ Dee\nနိုင်ငံခြားသတင်းဌာနတွေအောက်မှာ ဆဲဆိုတဲ့ Comment တွေ မပေးဖို့ မေတ္တာရပ်ခံလိုက်တဲ့ ဇဏ်ခီ\nဒေါ်အောင်ဆန်းစုကြည်နှင့်အတူ ရပ်တည်ကြောင်း နိုင်ငံအနှံ့ ထောက်ခံပွဲများပြုလုပ်"
    },
    {
        "url": "https://burma.irrawaddy.com/news/2020/01/17/213293.html",
        "title": "တရုတ်သမ္မတ နေပြည်တော်ကို လာတဲ့အခါ",
        "body": "တပ်မတော် အစိုးရလက်ထက်က အပြီးဆောက်လုပ်ခဲ့တဲ့ အစိုးရ ရုံးစိုက်ရာ နေပြည်တော်ကို မြန်မာရဲ့ အိမ်နီးချင်း နိုင်ငံကြီး တခု ဖြစ်တဲ့ တရုတ်ပြည်သူ့ သမ္မတနိုင်ငံ သမ္မတ ရှီကျင့်ဖျင် ဒီနေ့ ရောက်ရှိလာပါတယ်။\nသူ့ခရီးစဉ်အတွင်းမှာ တခြား နိုင်ငံခေါင်းဆောင်တွေ လာရင် ကြိုသလိုမျိုး ပုံမှန်မဟုတ်တဲ့ ကိစ္စအများအပြားကိုလည်း သတိထားမိတာကြောင့် အများစိတ်ဝင်စားနိုင်မယ့် အကြောင်းအရာတချို့ကို ပြောပြချင်ပါတယ်။\nပထမဆုံး တရုတ် သမ္မတ ရောက်လာတော့မယ်လို့ အသံကြားတဲ့အချိန်မှာပဲ နေပြည်တော်က လမ်းမကြီးတချို့ မှာ ဆေးပြန်သုတ်တာတွေ၊ ဖြူနီကြား ဆေးပြန်မှုတ်နေတာတွေကို စပြီး သတိထားမိပါတယ်။ လေဆိပ်ကနေ နေပြည်တော်ကို ဝင်တဲ့ လမ်းတလျှောက် လမ်းအပေါက်၊ အနာအဆာတချို့ကိုလည်း ပြန်ပြင်ထားတာမျိုးတွေ ရှိပါတယ်။\n\nအဲဒီနောက်ပိုင်းမှာတော့ ဇန်နဝါရီလ ၁၄ ရက်နေ့ကစလို့ နေပြည်တော်ရဲ့ လမ်းမတွေအပေါ်မှာ ရဲတပ်ဖွဲ့ ဝင်တွေ စပြီး ချထားတာပါ။ နေပြည်တော်က ရဲတွေသာမက နယ်ဒေသအသီးသီးမှာ ရှိတဲ့ ရဲတပ်ရင်းတွေကိုလည်း ခေါ်ယူ အသုံးပြု ခဲ့တယ်လို့ သိရပါတယ်။\nတခု ထူခြားတာကတော့ သူနေပြည်တော်မှာ ရှိနေစဉ်ကာလအတွင်း သွားလာမယ့် လမ်းတလျှောက်မှာ မီးစက်တွေ လိုက်ပြီး ချထားတာပါ။ အားလုံး ၁၇ လုံးတောင် ရှိပါတယ်။ သူ ယာဉ်တန်း ဖြတ်သွားစဉ်မှာ မီးပျက်သွားမှားဆိုးလို့ အရေးပေါ် မီးစက်တွေ ချထားပေးရတာ ဖြစ်ပါတယ်။\nသူတည်းခိုမယ့် Horizontal Lake View ဟိုတယ်ကိုလည်း လုံခြုံရေးအရ တခြား တည်းခိုမယ့်သူတွေကို ခွင့်မပြုတော့ သလို တခြားဟိုတယ် တခုဖြစ်တဲ့ ရွှေစံအိမ်ဟိုတယ်မှာလည်း လုံခြုံရေး အစောင့်အရှောက် များစွာနဲ့မိုလို့ ဘယ်ဟို တယ်မှာ တည်းမလဲဆိုတာ ပြောရခက်ပါတယ်။ သူတည်းခိုမယ့် အခန်းကိုတော့ ကျည်ကာမှန်တွေ ကြိုပြီး တပ်ထား တယ်လို့လည်း ဆိုကြပါတယ်။\n\nတရုတ်သမ္မတ မတိုင်ခင် တပတ်လောက်ကြိုပြီး နေပြည်တော် လေဆိပ်မှာ တရုတ်အမှတ်တံဆိတ်နဲ့ တရုတ်ဘိုးရင်း လေယာဉ်ကြီးတစီး ရပ်ထားတာ တွေ့ ရလို့ ကြိုတင်ရောက်နေတဲ့အဖွဲ့ တွေက တရုတ်သမ္မတ လာရင် အဆင်ပြေအောင် မြန်မာ အစိုးရ အရာရှိတွေနဲ့ ကြိုတင်ညှိနှိုင်းမှုတွေ လုပ်နေတာပါ။\nတရုတ်ဘက်က တောင်းဆိုမှုတွေ အရမ်းများတယ်လို့ မြန်မာ အစိုးရ အရာရှိငယ်တဦးက ပြောပြလို့ သိရပါတယ်။\nတရုတ်ဘက်က ဘယ်လောက်တောင် တောင်းဆိုလဲဆိုရင် သမ္မတ ရှီကျင့်ဖျင် နေပြည်တော် လေဆိပ်ကို ရောက်လာ ရင် အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်ကိုယ်တိုင် ကြိုဆိုပေးရမယ်ဆိုတဲ့ အချက်မျိုးတောင် ပါဝင်တယ်လို့ သိရပါတယ်။\n\nဒီနေ့ တကယ်ရောက်လာချိန်မှာတော့ မြန်မာဘက်က ဒုတိယ သမ္မတ ဦးမြင့်ဆွေ သွားကြိုတာ တွေ့ ရလို့ အတိုင်ပင်ခံ ကိုယ်တိုင် ကြိုဆိုရမယ့် အစီအစဉ်ကို မြန်မာဘက်က ငြင်းပယ်ခဲ့ပုံ ရပါတယ်။\nဒါပေမယ့် မြန်မာဘက်က ကြိုဆိုရေး အစဉ်အစဉ်မှာတော့ တခြားနိုင်ငံ ခေါင်းဆောင်တွေထက် ဦးစားပေးခဲ့တာတော့ သိသာပါတယ်။ သူလာမယ့် လမ်းတလျှောက်မှာ တရုတ်-မြန်မာ အလံတွေ ဓါတ်တိုင်တိုင်းနီးပါး စိုက်ပေးခဲ့တာမျိုး တွေ့ ရပါတယ်။\nသူမတိုင်ခင် နေပြည်တော်ကို လာခဲ့တဲ့ အိန္ဒိယ၊ ဗီယက်နမ်၊ တောင်ကိုးရီးယားနဲ့ လာအိုခေါင်းဆောင်တွေကို ဒီလိုမျိုး ကြိုဆိုတာမျိုး မတွေ့ ရပါဘူး။\nပြီးတော့ သူလာမယ့် လမ်းကြောင်းတလျှောက်မှာ တရုတ်သမ္မတ ရှီကျင့်ဖျင်ကို မြန်မာနိုင်ငံမှ လှိုက်လဲှစွာ ကြိုဆိုပါ၏ ဆိုတဲ့ ဆိုင်းဘုတ်တွေ၊ တရုတ်-မြန်မာ ယဉ်ကျေးမှုနဲ့ ခရီးသွားလာရေးနှစ် စတင် ခြင်း အထိမ်းအမှတ် ဆိုင်းဘုတ်တွေ၊ တရုတ်-မြန်မာ ၂ နိုင်ငံအကြား ဆွေမျိုးပေါက်ဖော် ဆက်ဆံရေး အဓွန့် ရှည်ပါစေဆိုတဲ့ ဆိုင်းဘုတ်တွေကိုလည်း တွေ့ မြင်ရပါတယ်။\n\nတကယ်ရောက်လာတဲ့ ဒီနေ့မှာတော့ နေပြည်တော် လေဆိပ်အထွက်လမ်းတလျှောက် တရုတ်-မြန်မာ အလံကို ကိုင် ထားတဲ့ ကျောင်းသား၊ ကျောင်းသူလေးတွေ၊ နောက်ကနေ ကက်ဆက်ဖွင့်ပေးရပြီး ကပြရတဲ့ ယဉ်ကျေးမှုဌာနက လူတွေနဲ့ နိုင်ငံခြားရေးက ဝန်ထမ်းတွေက နေ့လယ် နေပူပူထဲမှာ ၁ နာရီလောက် ကြိုရောက်ပြီး မတ်တပ်ရပ်စောင့်နေ ရတာပါ။\nအရင်ခေတ် အစိုးရတာဝန်ရှိသူတွေက သူတို့လာရင် ထွက်ကြိုရတဲ့ ကိုယ်တွေရဲ့ ကျောင်းသားဘဝတွေကိုတောင် ပြန်သတိရမိပါ သေးတယ်။ လာကြိုတဲ့အထဲက ကျောင်းအုပ်ဆရာကြီး တဦးကတော့ ဒီကျောင်းသားတွေဟာ သူတို့ သဘောၤဆန္ဒနဲ့ လိုက်တာဖြစ်ပြီး အားလုံး ကျောင်းသား ၅၀၀ ဝန်းကျင် ရှိတယ်လို့ ရှင်းပြပါတယ်။\n\nအဲလိုနဲ့ သမ္မတ ရှီကျင့်ဖျင် နေပြည်တော်ကို ရောက်လာတဲ့အခါ လာကြိုတဲ့သူတွေ အကုန်လုံးက တရုတ်သမ္မတကြီး ကျန်းမာပါစေ၊ တရုတ်-မြန်မာ ၂ နိုင်ငံ ချစ်ကြည်ရေး အဓွန့်ရှည်ပါစေလို့ အော်တဲ့သူကအော်၊ ကက်ဆက်ဖွင့်ပြီး ကတဲ့သူတွေက ကကြပေါ့။ တရုတ်သမ္မတကြီးက ကားထဲကနေ လက်ပြနုတ်ဆက်တာတောင် မတွေ့ ရပါဖူး။\nနေ့လယ် ၁ နာရီကျော်ကျော်က နေပြည်တော်လေဆိပ်ကို ရောက်လာတဲ့ တရုတ်သမ္မတ ရှီဟာ သူတည်းခိုမယ့် ဟို တယ်ကို အရင်ဆုံးသွားပြီး ညနေ ၄ နာရီ မိနစ် ၂၀ လောက်ကျမှ သမ္မတအိမ်တော်ကို ယဉ်တန်းကို ရောက်ရှိလာတာ ပါ။\nသူစီးလာတဲ့ ကျည်ကာ  မော်တော်ယာဉ်ကလည်း နေပြည်တော်ကို တရုတ်နိုင်ငံကနေ သူမလာခင် က တည်း က ကြိုရောက်နေတာပါ။ သူအိမ်တော်ကို မရောက်မီ မိနစ် ၂၀ အလို ညနေ ၄ နာရီလောက်မှာတော့ သူ့ရှေ့ပြေး အဖွဲ့ နဲ့ တရုတ်လုံခြုံရေးတချို့ ကြိုရောက်လာပါတယ်။\nမြန်မာသမ္မတ ဦးဝင်းမြင့်ကတော့ သူမရောက်မီ ၅ မိနစ်လောက်မှာ ဂုဏ်ပြုတပ်ဖွဲ့ နဲ့ ကြိုဆိုမယ့် နေရာကို ကြိုရောက် လာပြီး တရုတ် သမ္မတ ရှီကျင့်ဖျင်ကို သေသေချာချာကို ကြိုဆိုခဲ့တာပါ။ တရုတ်သမ္မတရဲ့ လုံခြုံရေးတွေဟာ တခြား နိုင်ငံခေါင်းဆောင်တွေရဲ့ လုံခြုံရေးတွေထက် ပိုများပါတယ်။ သူ့ယာဉ်ဘေးမှာ အနီးကပ်ပြေးလိုက်တဲ့သူကို ၁၀ ယောက် ကျော်ပါတယ်။\n\nသမ္မတရှီ ကားပေါ်က ဆင်းလာတော့ သူ့ပုံစံကို ကြည့်ရတာ တကယ့်ကို အေးအေးဆေးဆေးပါပဲ။ ပြုံးပြုံးရွှင်ရွှင်နဲ့ ဂုဏ်ပြုတပ်ဖွဲ့ကို စစ်ဆေးတဲ့အခါ သမ္မတ ဦးဝင်းမြင့်နဲ့တောင် စကားတွေ ပြောပြီး ရယ်နေပါသေးတယ်။\nတရုတ်သမ္မတနဲ့ မြန်မာ သမ္မတတို့ ဂုဏ်ပြုတပ်ဖွ့ဲကို စစ်ဆေးပြီးတဲ့အခါ သမ္မတ အိမ်တော်မှာ အပြင်ထွက်ပြီး စောင့်နေ သူကတော့ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်ပါ။ သူကိုယ်တိုင် ထွက်ကြိုပြီး အိမ်တော်ထဲကို ခေါ်၊ အလံတွေ ရှေ့မှာ ဓါတ်ပုံအရိုက်ခံကြပြီး ဒေါ်အောင်ဆန်းစုကြည်နဲ့ သမ္မတရှီတို့ ၄ နာရီ ၃၅ မိနစ်မှာ အရင်တွေ့ဆုံကြပါတယ်။\nအဲဒီအချိန်မှာ သမ္မတ ဦးဝင်းမြင့် မပါတော့ပါဘူး။ သမ္မတ ဦးဝင်းမြင့်က ညနေ ၅ နာရီခန့်ရောက်မှ သမ္မတရှီနဲ့ ထပ်တွေ့ ဆုံတာမျိုး လုပ်တာပါ။ ဒေါ်အောင်ဆန်းစုကြည်နဲ့ သမ္မတရှီတွေ့ ဆုံပွဲကိုတော့ POOL စနစ်နဲ့ ကန့်သတ် သတင်းယူရလို့ ဘယ်လိုပုံစံ တွေ့ဆုံတယ်ဆိုတာ မသိရပါဖူး။\nသမ္မတနဲ့ တွေ့ ဆုံပွဲမှာတော့ အားလုံး သတင်းယူခွင့်ရပြီး သမ္မတ ဦးဝင်းမြင်က စပြီး ကြိုဆိုနုတ်ဆက်စကား ပြောပါ တယ်။ သူပြောတာကတော့ ဒုတိယ သမ္မတနဲ့ မြန်မာကို လာခဲ့ဖူးသလို အခုတကြိမ် ထပ်ရောက်လာတဲ့အတွက်လည်း ကြိုဆိုတဲ့အကြောင်း၊ အခု ၂၀၂၀ ဟာ ၂ နိုင်ငံ ဆက်ဆံရေး နှစ် ၇၀ ပြည့် ဖြစ်လို့ ၂ နိုင်ငံလုံးအတွက် အရေးပါတဲ့ ခရီးစဉ် ဖြစ်တဲ့အကြောင်း ပြောတာပါ။\nတခုဆိုးတာကတော့ တရုတ်မီဒီယာတချို့ပါပဲ။ သမ္မတ ဦးဝင်းမြင့် မလာမီ သတင်းထောက်တွေကို ကြိုပြီး ခန်းမထဲကို ခေါ်သွင်းတဲ့အတွက် ကြိုပြီး နေရာယူလို့ ရပါတယ်။ ဒါပေမယ့် နောက်ကျမှ ရောက်လာတဲ့ တရုတ်သတင်းထောက် တချို့ဟာ ရှေ့ကို အတင်းဖြတ်ဝင်ပြီး နေရာလုပါတယ်။ တော်တော် ဘဝင်မကျစရာ၊ စိတ်အနှောင့်အယှက် ဖြစ်စရာပါ။\n\nအများရပ်နေတဲ့ရှေ့ကို အတင်းဝင်လာပြီး တခြားသူတွေကို ပိတ်ရပ်တာပါ။ တခြားသူတွေက လက်မခံဘဲ အော်ကြပေမယ့် သူတို့နဲ့အတူ ပါလာတဲ့ မြန်မာအစိုးရ အရာရှိတချို့ကပါ တရုတ်ဘက်က လိုက်ပြောပေး နေတော့ မြန်မာ သတင်းထောက်တွေ နေရာဖယ်ပေးပြီး လက်လျှော့လိုက်ကြရပါတယ်။\nအရင် အစိုးရလက်ထက်တုန်းက “ကျနော်တို့ တရုတ်ကို ကြောက်ရပါတယ်” ဆိုတဲ့ ဝန်ကြီးတဦးရဲ့ စကားတောင် သွားသတိရမိပါသေးတယ်။\nတရုတ်သမ္မတကို မြန်မာအစိုးရက ညစာစားပွဲနဲ့ ဒီနေ့ည ဧည့်ခံမှာ ဖြစ်သလို မနက်ဖြန် နေ့လယ်စာကိုတော့ အတိုင် ပင်ခံက ဧည့်ခံမှာ ဖြစ်တယ်လို့ သိရပါတယ်။\nဒီနေ့ မြန်မာ ခေါင်းဆောင် ၂ ယောက်နဲ့ တရုတ် သမ္မတတို့ တွေ့ဆုံပြီးရင် နေပြည်တော်က မြန်မာ အပြည်ပြည်ဆိုင်ရာ ကွန်ဗင်းရှင်းစင်တာ (MICC – 2) မှာ တရုတ်-မြန်မာ ဆက်ဆံရေး နှစ် ၇၀ ပြည့် အခမ်းအနားကို တရုတ်သမ္မတ ရှီကျင့်ဖျင်ကိုယ်တိုင် တက်ရောက်မှာ ဖြစ်ပါတယ်။\nအဲဒီ MICC – 2 ဟာဆိုရင် တရုတ်နိုင်ငံက ဆောက်လုပ်ပေးထားတာလည်း ဖြစ်ပါတယ်။\nတရုတ်သမ္မတ ရှီကျင့်ဖျင်ရဲ့ မြန်မာပြည် ခရီးစဉ်အတွင်းမှာ သမ္မတ ဦးဝင်းမြင့်၊ နိုင်ငံတော်ရဲ့ အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည် အပြင် တပ်မတော် ကာကွယ်ရေး ဦးစီးချုပ် ဗိုလ်ချုပ်မှူးကြီး မင်းအောင်လှိုင်တို့နဲ့လည်း သီးခြားစီ တွေ့ ဆုံဖို့ ရှိပါတယ်။ တပ်ချုပ်နဲ့တော့ နေပြည်တော်က ဟိုတယ်တလုံးမှာ တွေ့ ဆုံဖွယ် ရှိပါတယ်။\nသူ့ခရီးစဉ်အတွင်းမှာ နိုင်ငံရေးပါတီ ခေါင်းဆောင်တွေ၊ မြန်မာပြည်က ထင်ရှားသူတချို့နဲ့လည်း တွေ့ ဆုံဖို့ ရှိတယ်ဆိုတဲ့ သတင်းတွေ ထွက်ပေါ်နေပါတယ်။\nသမ္မတရှီဟာ ဆယ်စုနှစ် ၂ ခုအတွင်း မြန်မာနိုင်ငံကို လာရောက်လည်ပတ်တဲ့ ပထမဆုံး တရုတ်သမ္မတ ဖြစ်လာမှာ ဖြစ်ပြီး သူဟာ ၂၀၀၉ ခုနှစ်ကလည်း မြန်မာနိုင်ငံကို ဒုတိယ သမ္မတအဖြစ် လာရောက်ခဲ့သေးတာကြောင့် အခုတခေါက် ဟာဆိုရင် သမ္မတရှီရဲ့ ဒုတိယမြောက် မြန်မာနိုင်ငံ ခရီးစဉ်လည်း ဖြစ်ပါတယ်။\nသူ့ရဲ့ နေပြည်တော်ခရီးစဉ်ဟာ တရုတ်ရဲ့ ကြီးမားတဲ့ ရည်မှန်းချက်တခုဖြစ်တဲ့ တရုတ်-မြန်မာ စီးပွားရေးစင်္ကြန် (CMEC) စီမံကိန်းတွေအတွက် နားလည်မှု စာချွန်လွှာတချို့ လက်မှတ်ရေး ထိုးကြမှာ ဖြစ်လို့ မြန်မာပြည်သူတွေ ကတော့ သတိနဲ့ စောင့်ကြည့်နေကြတယ်လို့ပဲ ပြောရမှာပါ။\nYou may also like these stories:\nတရုတ်စီမံကိန်းများ အခိုင်အမာ စတင်အကောင်အထည်ဖော်ရန် ရှီကျင့်ဖျင် တောင်းဆို\nအရပ်ဘက် အဖွဲ့တွေရဲ့ တိုက်တွန်းမှုကို သမ္မတ ရှီကျင့်ဖျင် နားထောင်ပါ့မလား"
    },
    {
        "url": "https://burma.irrawaddy.com/news/2020/01/08/212402.html",
        "title": "လက်နက်ကိုင် နည်းလမ်းဖြင့် စိတ်ကူးမယဉ်ဖို့ ဒေါ်အောင်ဆန်းစုကြည် သတိပေး",
        "body": "တိုင်းရင်းသား ဒေသတချို့တွင် မမျှော်လင့်ဘဲ လက်နက်ကိုင် တိုက်ခိုက်မှု များပြားလာသဖြင့် လက်နက်ကိုင် နည်း လမ်းဖြင့် စိတ်ကူး မယဉ်ကြရန် နိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်က ပြောသည်။\nယနေ့ နေပြည်တော်ရှိ ငြိမ်းချမ်းရေးနှင့် အမျိုးသား ပြန်လည်သင့်မြတ်ရေး ဗဟိုဌာန (NRPC)တွင် ပြုလုပ်သည့် တနိုင် ငံလုံး ပစ်ခတ်တိုက်ခိုက်မှု ရပ်စဲရေး သဘောတူစာချုပ် အကောင်အထည်ဖော်ရေး ညှိနှိုင်း အစည်းအဝေး (JICM) ၏ အဖွင့် မိန့်ခွန်းတွင် ၎င်းက အထက်ပါအတိုင်း ပြောဆိုလိုက်ခြင်း ဖြစ်သည်။\nဒေါ်အောင်ဆန်းစုကြည်က “လက်နက်ကိုင် တိုက်ခိုက်မှုတွေ များလာတဲ့ကိစ္စနဲ့ ပတ်သက်လို့လည်း ကျမတို့ အနေနဲ့ သတိပေးချင်ပါတယ်။ လက်နက်ကိုင်ပြီး အားသာချက် ယူတာမျိုး၊ ဖြေရှင်းချက် အသစ်တွေကို စိတ်ကူးယဉ်တာမျိုး တွေနဲ့ ကျမတို့ နိုင်ငံရဲ့ပြဿနာတွေကို ဖြေရှင်းလို့ မရနိုင်ပါဘူး” ဟု ပြောသည်။\nလက်ရှိ ရခိုင်ပြည်နယ်နှင့် ရှမ်းပြည်နယ် မြောက်ပိုင်းတို့၌ တပ်မတော်နှင့် တိုင်းရင်းသား လက်နက်ကိုင်အဖွဲ့ တချို့တို့ ကြားတွင် လက်နက်ကိုင် တိုက်ပွဲများ ပြင်းပြင်းထန်ထန် ဖြစ်ပွားလျက် ရှိနေချိန် ဖြစ်သည်။\nရခိုင်ပြည်နယ်တွင် ရက္ခိုင်စစ်တပ် (AA) က ၎င်းတို့ အခြေစိုက် စခန်းရရှိပြီး ခြေကုတ်ယူနိုင်ရေး အတွက် ကြိုးစားနေ သလို ရှမ်းမြောက်ပိုင်းတွင် ပလောင်(တအန်း) အမျိုးသား လွတ်မြောက်ရေး တပ်မတော် (TNLA)၊ မြန်မာ အမျိုးသား ဒီမိုကရက်တစ် မဟာမိတ် တပ်မတော် (MNDAA) တို့က လက်နက်ကိုင် တိုက်ပွဲများ ဆင်နွှဲလျက် ရှိသည်။\nတိုင်းပြည်တွင် ပြဿနာများကို ဒီမိုကရေစီ နည်းကျကျ ငြိမ်းချမ်းတဲ့နည်းနှင့် ဖြေရှင်းကြမည် ဆိုပါက လက်နက်ကိုင် နည်းလမ်းသည် အသုံးမဝင်ကြောင်း၊ သို့သော် တိုင်းပြည်၏ အာဏာကို လက်နက်နှင့် ထိန်းချုပ်ထားပြီး လက်နက်ဖြင့် အုပ်ချုပ်နေပါက လက်နက်ကိုင်နည်းသည် အသုံးဝင်ကြောင်း ပအို့ဝ် အမျိုးသား လွတ်မြောက်ရေး အဖွဲ့ချုပ် (PNLO)မှ ဗိုလ်မှူးကြီး ခွန်ဥက္ကာက ပြောသည်။\n“ရွေးကောက်ပွဲနည်း၊ ဒီမိုကရေစီနည်းနဲ့ လုပ်နိုင်တယ် ဆိုရင်တော့ ဒီမိုကရေစီခတ်ကြီးမှာ လူထုရဲ့ ဆန္ဒကို ဖော်ပြနိုင် တယ်ဆိုရင် လက်နက်နဲ့ ဖြေရှင်းတာက အနှောင့်အယှက် လို့တောင် ဖြစ်သွားနိုင်တာပေါ့။ အဲဒါကို ရည်ညွှန်းတယ်လို့ ကျနော် ထင်တယ်” ဟု ၎င်းက ပြောသည်။\nတိုင်းပြည်တွင် နှစ်ပေါင်း ၇၀ ကျော် ဖြစ်ပွားခဲ့သည့် လက်နက်ကိုင် ပဋိပက္ခ၏ ဆိုးကျိုးကြောင့် အပြစ်မဲ့ ပြည်သူများ ထိ ခိုက်ရပြီး ပြည်သူများမှာ ဒုက္ခသည်စခန်းများသို့ ရောက်ရှိသွားခြင်းသည် မြင်သာသည့် ဆိုးကျိုးများ ဖြစ်ကြောင်း၊ မမြင် သာသည့် ဆိုးကျိုးမှာ ဒေသခံ တိုင်းရင်းသားများ၏ အနာဂတ် မှေးမှိန် ပျောက်ကွယ်သွားရခြင်း ဖြစ်ကြောင်း ဒေါ် အောင်ဆန်းစုကြည်က ပြောသည်။\n“ရေတိုကာလမှာတော့ မာန်မာနတွေ၊ အာဃာတတွေနဲ့ လက်နက်ကိုင် တိုက်ပွဲတွေမှာ စီးမျောနေကြပါလိမ့်မယ်။ ရေ ရှည်ကာလမှာတော့ ဒီလက်နက်ကိုင် တိုက်ပွဲတွေရဲ့ နောက်ကွယ်မှာ ပေးဆပ်လိုက်ရတာက ကျမတို့ တိုင်ရင်းသား တွေ၊ ကျမတို့ တိုင်းရင်းသား ဒေသတွေ ဆိုတာကို တဖြည်းဖြည်းချင်း အထင်အရှား တွေ့မြင်လာကြရပါလိမ့်မယ်” ဟု ၎င်းက ဆိုသည်။\nAA ၏ ပြောရေးဆိုခွင့် ရှိသူ ခိုင်သုခကမူ တပ်မတော်က ရခိုင်ပြည်နယ် အပါအဝင် တိုင်းရင်းသား ဒေသများတွင် လက် နက် အားကိုးနှင့် မတရားကျူးကျော်၊ မတရား ဖိနှိပ်သတ်ဖြတ် အနိုင်ကျင့်မှုများ ဆောင်ရွက်နေသဖြင့် ယခုလို လက် နက်ကိုင် တော်လှန်နေရခြင်း ဖြစ်ကြောင်း ဧရာဝတီသို့ ပြောဆိုထားသည်။\nနိုင်ငံတော်၏ အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်သည် ပြီးခဲ့သည့် ဒီဇင်ဘာ ၁၉ရက်က ရခိုင်ပြည်နယ် မာန်အောင်မြို့ နေရောင်ခြည်စွမ်းအင်သုံးဓာတ်အားပေးစက်ရုံဖွင့်ပွဲတွင် ဒေသဖွံ့ဖြိုးရေးအတွက် နယ်မြေဒေသ ငြိမ်းချမ်းရန် လိုကြောင်း၊ တည်ငြိမ်အေးချမ်းမှသာ ရင်းနှီးမြုပ်နှံမှုများ လာမှာဖြစ်ကြောင်း၊ ယခုအခါ ပြည်သူ့ကိုယ်စား ပြု လွှတ်တော် ရှိလာပြီဖြစ်သဖြင့် ဒီမိုကရေစီ ဖက်ဒရယ် ပြည်ထောင်စု တည်ဆောက်ရေးအတွက် အခြေခံမူ ချမှတ်နိုင် သည့် နိုင်ငံရေး ဆွေးနွေးပွဲများ ရှိလာပြီ ဖြစ်ကြောင်း ပြောသည်။\nထို့အပြင် မိမိတို့ လိုလားချက်ကို တောင်းဆိုရာတွင် လက်နက် ဆွဲကိုင်ပြီး အကြမ်းဖက်နည်းဖြင့် တောင်းဆိုရန် လိုမလိုကို သုံးသပ်ရန် မေးခွန်းထုတ်ခဲ့ပြီး၊ လက်နက်ကိုင်ခြင်းသည် သတ္တိရှိသည့် နည်းမဟုတ်ကြောင်း၊ လက်နက် မကိုင်ဘဲ လိုရာပန်းတိုင်ကို ဇွဲ၊ လုံလ၊ ဝိရီယဖြင့် သွားခြင်းသာ တကယ့်သတ္တိ အစစ်အမှန်ဖြစ်ကြောင်း၊ လက်နက်ကိုင်မှ သတ္တိရှိသည်ဆိုလျှင် လက်နက်မရှိပါက ကိုယ်ဟာ ဘာမှ မဟုတ်တော့ဘူးဆိုတာ နှလုံးသွင်းသင့်ကြောင်း ထောက်ပြ ခဲ့သည်။\nလက်ရှိတွင် တိုင်းရင်းသား လက်နက်ကိုင် ၁၀ ဖွဲ့သည် NCA လက်မှတ် ရေးထိုးထားပြီး အစိုးရနှင့် ငြိမ်းချမ်းရေး ဆက် လက် ဆွေးနွေးလျက် ရှိသော်လည်း ကျန်အဖွဲ့များမှာ အကြောင်းအမျိုးမျိုးဖြင့် NCA လက်မှတ် ရေးထိုးနိုင်ခြင်း မရှိသ လို တချို့အဖွဲ့များမှာလည်း တပ်မတော်နှင့် တိုက်ပွဲများ ဖြစ်ပွားလျက် ရှိသည်။\nဆက်စပ်ဖတ်ရှုရန်\n ငြိမ်းချမ်းရေး ရလဒ်ကောင်းများ ထွက်ပေါ်ရန် ကြိုးပမ်းသင့်ဟု ဗိုလ်ချုပ်ကြီး ယွက်ဆစ် တိုက်တွန်း"
    },
    {
        "url": "https://burma.irrawaddy.com/news/2020/01/20/213455.html",
        "title": "မြန်မာဖွံ့ဖြိုးတိုးတက်ရေး ယွမ် ၄ ဘီလီယံ ကူညီရန် တရုတ် ကတိပြု",
        "body": "တရုတ်သမ္မတ ရှီကျင့်ဖျင် ခရီးစဉ်တွင် မြန်မာ့ ဖွံ့ဖြိုးတိုးတက်ရေးအတွက် လာမည့် သုံးနှစ်အတွင်း တရုတ်ယွမ် လေး ဘီလီယံ (အမေရိကန် ဒေါ်လာသန်း ၆၀၀ ကျော်) ကူညီသွားမည် ဖြစ်ကြောင်း သိရသည်။\nဇန်နဝါရီလ ၁၈ ရက် (ခရီးစဉ် ဒုတိယနေ့) တွင် မြန်မာ–တရုတ်၂ နိုင်ငံ ဆွေးနွေးပွဲ ကျင်းပစဉ် တရုတ်နိုင်ငံဘက်မှ ယင်း ကိစ္စအတွက် ကတိပြု ပြောဆိုခဲ့ခြင်း ဖြစ်ကြောင်း အစိုးရ သတင်းစာများတွင် ဖော်ပြထားသည်။\nကူညီထောက်ပံ့မည့် ငွေကြေးများကို မည့်သည် ကဏ္ဍများတွင် ပြန်လည် အသုံးချမည်နှင့် မည်သို့ ဦးစားပေးကဏ္ဍများ၌ ငွေကြေးမည်မျှ သုံးမည်ကိုမူ နှစ်နိုင်ငံကြား ထပ်မံ ဆွေးနွေးရန် လိုအပ်နေသေးကြောင်း ရင်းနှီးမြှုပ်နှံမှုနှင့် နိုင်ငံခြားစီးပွား ဆက်သွယ်ရေး ဝန်ကြီးဌာန ညွှန်ကြားရေးမှူးချုပ် ဦးသန်းအောင်ကျော်က ဧရာဝတီသို့ ပြောသည်။\n၎င်းက “ပညာရေးမှာ သုံးမှာလား၊ အခြေခံ အဆောက်အအုံကဏ္ဍ ဖွံ့ဖြိုးတိုးတက်ရေးမှာ သုံးမှာလားဆိုတဲ့ အသေးစိတ် အချက်အလက်တွေက ထပ်ပြီး နှစ်နိုင်ငံ ဆွေးနွေး ညှိနှိုင်းရဦးမှာပါ” ဟု ဆိုသည်။\nတရုတ်နိုင်ငံ အနေဖြင့် မြန်မာနိုင်ငံ၏ အခြေခံ အဆောက်အအုံကဏ္ဍ၊ စိုက်ပျိုးရေး ကဏ္ဍ၊ ပညာရေး၊ ကျန်းမာရေး၊ စစ်ဘေး နှင့် သဘောဝ ပတ်ဝန်းကျင်ဘေးများကြောင့် ပျက်စီး ဆုံးရှုံးမှုများ အတွက် ပြန်လည်ထူထောင်ရေး လုပ်ငန်းများအတွက် ငွေကြေးပံ့ပိုးကူညီခြင်းနှင့် နည်းပညာ ထောက်ပံ့ခြင်းများ လုပ်ဆောင်ပေးလျက် ရှိကြောင်း သိရသည်။\nအဆိုပါ ကဏ္ဍများ ဖွံ့ဖြိုးတိုးတက်ရေး အတွက် တရုတ်နိုင်ငံက ၂၀၁၄ ခုနှစ်မှ ၂၀၁၉ အထိ ယွမ် ၄ ဒသမ ၉ ဘီလီယံအထိ ကူညီထောက်ပံ့ပေးလျက်ရှိကြောင်း  ရင်းနှီးမြှုပ်နှံမှုနှင့် နိုင်ငံခြားစီးပွား ဆက်သွယ်ရေး ဝန်ကြီးဌာန၏ စာရင်းများအရ သိရ သည်။\nတရုတ် ပြည်သူ့ သမ္မတနိုင်ငံ သမ္မတ မစ္စတာ ရှီကျင့်ဖျင်၏ ခရီးစဉ်တွင် နှစ်နိုင်ငံကြား နားလည်မှု စာချွန်လွှာ ၃၃ ခုကို သဘောတူ လက်မှတ် ရေးထိုးခဲ့သည်။\nကျောက်ဖြူ အထူးစီးပွားရေးဇုန် ရေနက်ဆိပ်ကမ်း စီမံကိန်း ဆိုင်ရာ သဘောတူ စာချုပ်နှင့် အစုရှယ်ယာများနှင့် သက်ဆိုင် သော သဘောတူစာချုပ် အပါအဝင် မူဆယ်–မန္တလေး ရထားလမ်း ဖြစ်နိုင်ခြေလေ့လာမှု အစီရင်ခံစာ လွှဲပြောင်း ပေးအပ် ခြင်းစာလွှာ၊ ရန်ကုန်မြို့တော် မြို့ပြ ဖွံ့ဖြိုးတိုးတက်ရေး စီမံကိန်း တို့လည်း ပါဝင်ကြောင်း သိရသည်။\nထို့ပြင် ရွှေလီ–မူဆယ် နယ်စပ် စီးပွားရေး ပူးပေါင်းဆောင်ရွက်မှုဇုန် မူဘောင် သဘောတူစာချုပ် လုပ်ငန်းစဉ်များ၊ လျင်မြန် တိုးတက်စေရေး နားလည်မှု စာချွန်လွှာ၊ မန္တလေးတိုင်း ဒေသကြီးနှင့် ယူနန်ပြည်နယ်ကြား မြန်မာ့ စီးပွားရေးစင်္ကြန် ပူးတွဲ တည်ထောင်ရေး မူဘောင်အောက်မှ ဒေသန္တရအဆင့် ပူးပေါင်းဆောင်ရွက်မှု နားလည်မှု စာချွန်လွှာတို့လည်း ပါဝင်သည်။\nမြန်မာနိုင်ငံမှ ဆန်ကို တရုတ်နိုင်ငံသို့ တင်ပို့ရန် စစ်ဆေးခြင်းနှင့် ပိုးမွှား ကင်းစင်ရေး သဘောတူ စာချုပ်၊ မြန်မာနိုင်ငံမှ တရုတ်နိုင်ငံသို့ တင်ပို့မည့် ကျွဲနွားများအတွက် ထိန်းသိမ်း စောင့်ကြည့်ရေးနှင့် ကျန်းမာရေး လိုအပ်ချက်ဆိုင်ရာ သဘော တူစာချုပ်၊ အတိုးမဲ့ ချေးငွေဖြင့် လူစီးရထားတွဲများ ဝယ်ယူရေး သဘောတူစာချုပ်နှင့် မီးလင်းချိုင် သဘာဝ ဓာတ်ငွေ့မှ လျှပ်စစ် ဓာတ်အား ထုတ်မှုဆိုင်ရာ စာလွှာတို့လည်း ပါဝင်သည်။\nဆက်စပ်ဖတ်ရှုရန်\nတရုတ် သမ္မတ ခရီးစဉ်တွင် နားလည်မှု စာချွန်လွှာ ၃၃ ချက် လက်မှတ်ရေးထိုး\nတရုတ်သမ္မတ နေပြည်တော်ကို လာတဲ့အခါ"
    },
    {
        "url": "https://burma.irrawaddy.com/article/2020/01/16/212996.html",
        "title": "သမ္မတ ရှီကျင့်ဖျင် ဘယ်လို လူမျိုးလဲ",
        "body": "“တရှိန်ထိုး တိုးတက်နေတဲ့ တရုတ် နိုင်ငံတော် နဲ့ တရုတ် ပြည်သူလူထုကို ဘယ်လို အင်အားစုမျိုးကမှ ရပ်တန့်သွားအောင် စွမ်းဆောင်နိုင်မှာ မဟုတ်ဘူး” လို့ သမ္မတ ရှီကျင့်ဖျင်က ပြောဆိုလိုက်ပါတယ်။\nအဲဒီ စကားကို ပြီးခဲ့တဲ့နှစ် အောက်တိုဘာ ၁ ရက်နေ့က ဘေဂျင်းမြို့ The Forbidden City မှာ ကျင်းပတဲ့ တရုတ်ပြည်သူ့ သမ္မတ နိုင်ငံ တည်ထောင်ခြင်း နှစ် ၇၀ ပြည့် စစ်ရေးပြ အခမ်းအနားမှာ ပြောတာလို့ နှစ်ကုန်ပိုင်းမှာ ထုတ်ဝေ လိုက်တဲ့ ကမ္ဘာကျော် Time မဂ္ဂဇင်းက ဖော်ပြပါတယ်။\nTime မဂ္ဂဇင်းက နှစ်စဉ် ပြုလုပ်တဲ့ ထူးခြား ထင်ရှားသူများ (Person of the year) အစီအစဉ်မှာ အထူးကဏ္ဍ အနေနဲ့ ၂၀၁၉ ခုနှစ် ကမ္ဘာ့ သြဇာ အရှိဆုံး ခေါင်းဆောင် ၆ ဦးကို ဖော်ပြရာမှာ သမ္မတ ရှီကျင့်ဖျင်ကို ထိပ်ဆုံးက ရေးသား ဖော်ပြ ထားပါတယ်။\nတခြားသော ခေါင်းဆောင်တွေကတော့ အမေရိကန် သမ္မတ ဒေါ်နယ် ထရမ့်၊ အမေရိကန် အောက်လွှတ်တော် ဥက္ကဋ္ဌ နန်စီ ပလိုစီ၊ အိန္ဒိယ ဝန်ကြီးချုပ် နာရင်ဒရာ မိုဒီ၊ နယူးဇီလန် ဝန်ကြီးချုပ် ဂျဆင်ဒါ အာဒန် နဲ့ ပြင်သစ် သမ္မတ အီမန်နျူရယ် မက်ခရွန် တို့ပဲ ဖြစ်ပါတယ်။\nသမ္မတ ရှီကျင့်ဖျင် လက်ထက်မှာ တရုတ်နိုင်ငံဟာ နိုင်ငံရေး၊ စီးပွားရေး၊ စစ်ရေးတွေ တရှိန်ထိုး တိုးတက်လာတယ်လို့ ဆိုရ ပါမယ်။ အထူးသဖြင့် စီးပွားရေး ကဏ္ဍမှာ သိသာစွာ တိုးတက်လာခဲ့ပါတယ်။ ကမ္ဘာ့ ဒုတိယ အဆင့် ဖြစ်ပါတယ်။\nအခုဆိုရင် တရုတ်နိုင်ငံသားတွေဟာ ကမ္ဘာကို အလည်အပတ် ခရီးတွေတောင် သွားနိုင်နေကြပါပြီ။  \nတရုတ်နိုင်ငံဟာ လူဦးရေ သန်း ၁၄၀၀ ဝန်းကျင် ရှိနေပြီ ဖြစ်ပါတယ်။ ဒီလို များပြားလှတဲ့ နိုင်ငံသူ နိုင်ငံသားတွေ ထမင်း ဝအောင် ကျွေးနိုင်ရေး အတွက် တရုတ်ခေါင်းဆောင် အဆက်ဆက် ကြိုးပမ်းခဲ့ကြတာဟာဖြင့် ရှီကျင့်ဖျင် လက်ထက်မှာ သိသိ သာသာ တိုးတက်လာတယ်လို့ ဆိုရပါမယ်။\nတရုတ်နိုင်ငံရဲ့ ၆ ယောက်မြောက် ခေါင်းဆောင်ဖြစ်တယ်လို့ သတ်မှတ်ခံရတဲ့ ရှီကျင့်ဖျင်ဟာ အောက်သက်ကျေတဲ့ ခေါင်းဆောင် တဦးလို့ ဆိုရင်လည်း မမှားပါဘူး။ \nသူငယ်စဉ် ဘဝကတည်းက သူ့ဖခင်ရဲ့ဇာတိ ရှန်းရှီးပြည်နယ် ကျေးလက် ဒေသမှာ သွားရောက် နေထိုင်ရပြီး ကွန်မြူနစ် ပါတီ တာဝန်ကို ထမ်းရွက်၊ ပြည်သူကို အလုပ်အကျွေးပြုရင်း တဖက်က ပညာကိုလည်း ရှာဖွေ ကြိုးပမ်းခဲ့ရသူ ဖြစ်ပါတယ်။ ချင်းဟွာ တက္ကသိုလ်ကနေ ဥပဒေ ဘာသာရပ်နဲ့ ဒေါက်တာ ဘွဲ့ကိုလည်း ရရှိထားပါတယ်။ ဓာတုအင်ဂျင်နီယာ ဘာသာရပ် ကိုလည်း လေ့လာ သင်ယူခဲ့ပါတယ်။ ကျေးလက်ကနေ မြို့နယ်၊ ခရိုင်၊ ပြည်နယ် အစရှိတဲ့ တဆင့်ပြီးတဆင့် ဒု သမ္မတ၊ သမ္မတ ရာထူးအထိ ကြိုးစား တက်လှမ်းလာသူ ဖြစ်ပါတယ်။\nသူဟာ ၁၉၅၃ ခုနှစ် ဇွန်လ ၁၅ ရက်က ဘေဂျင်းမြို့မှာ မွေးဖွားခဲ့ပြီး ၁၄ နှစ်သားကတည်းက တရုတ် ကွန်မြူနစ် ဝါဒီ တဦး ဖြစ်လာသူပါ။ ၁၉၇၄ မှာတော့ ကွန်မြူနစ် ပါတီဝင်လုံးလုံး ဖြစ်သွားတယ်လို့ မှတ်တမ်းတွေမှာ ဖော်ပြပါတယ်။ ဖခင်ရဲ့ ဝါဒ တွေကို နာယူပြီး ကွန်မြူနစ် တယောက် ဖြစ်လာတယ်လို့လည်း ဆိုပါတယ်။\nရှီကျင့်ဖျင် ရဲ့ ဖခင် ရှီကျုံးရွှင်နဲ့ မိခင် ချီရှင်းဟာ ဥက္ကဋ္ဌကြီး မော်စီတုန်းရဲ့ သွေးသောက် ရဲဘော်တွေ ဖြစ်ပါတယ်။ သူ့ဖခင် ဗိုလ်ချုပ် ရှီကျုံးရွှင်ဟာ ကွန်မြူနစ် ပါတီရဲ့ ဝါဒ ဖြန့်ချိရေး ဝန်ကြီးနဲ့ ဒု သမ္မတ တာဝန်တွေ အထိ ထမ်းဆောင်ခဲ့သူပါ။ ကူမင်တန် နဲ့ ဖက်ဆစ် ဂျပန်ကို တွန်းလှန် တိုက်ခိုက်ခဲ့သူ တဦးလည်း ဖြစ်ပါတယ်။\nအဲဒါကြောင့်လည်း ရှီကျင့်ဖျင် ငယ်စဉ်က ကျောင်းကောင်းတွေကို တက်ရောက် ပညာသင်ကြားခွင့် ရခဲ့ပါတယ်။ ဒါပေမယ့် လည်း တချိန်မှာ ဖခင်ဖြစ်သူ ရာဇမာန်သင့် ခံရလို့ အိမ်နိမ့်စံဘဝ ရောက်ခဲ့ရပြီး လောကဓံကို ကျောကော့အောင် ခံခဲ့ရတဲ့ ကာလတွေကိုလည်း ဖြတ်ကျော်ခဲ့ရတယ်လို့ သိရပါတယ်။ သူဟာ သံမဏိ စိတ်ဓာတ် ရှိသူလို့လည်း ဆိုပါတယ်။\n၂၀၁၃ ခုနှစ် မတ်လမှာတော့ ရှီကျင့်ဖျင် သမ္မတ တာဝန်ကို စတင် ထမ်းဆောင်ခဲ့ရပါတယ်။ သမ္မတ ရာထူး လက်ခံပြီး နောက် “ပြုပြင်ပြောင်းလဲရေးနဲ့ တိုင်းပြည် တံခါးဖွင့်ခြင်း တို့ကို ဆက်လက် အလေးထား လုပ်ဆောင်မယ်” လို့ ရှီကျင့်ဖျင်က တိုင်းပြည်ကို ကြေညာခဲ့ပါတယ်။\nသူ့ရဲ့ သမ္မတ သက်တမ်းအတွင်းမှာ စီးပွားရေးတိုးတက်မှု အပြင် အကျင့်ပျက် ခြစားမှု တိုက်ဖျက်ရေးတွေကိုလည်း အလေး ထား လုပ်ဆောင်တာကို တွေ့ရပါတယ်။ အကျင့်ပျက် ခြစားမှုနဲ့ ပတ်သက်ပြီး သေဒဏ် အထိ အပြစ်ပေး ခဲ့တာတွေ ရှိပါ တယ်။ ဒါဟာ ၂၀၀၇ ခုနှစ်က ကွန်ဖြူနစ်ပါတီ ဗဟိုကော်မတီ အမြဲတမ်း ပေါ်လစ်ဗျူရို အဖွဲ့ဝင် ဖြစ်ကတည်းက လုပ်ဆောင် ခဲ့တာလို့ သိရပါတယ်။\nစီးပွားရေး မဟာဗျူဟာနဲ့ ပတ်သက်ပြီးတော့လည်း စစ်မှန်တဲ့ စီးပွားရေး တိုးတက်မှုမှာ ဖောင်းပွတာ မရှိဘူးလို့ ရှီကျင့်ဖျင် က ပြောဆိုပါတယ်။ ဆိုရှယ်လစ် ဈေးကွက် စီးပွားရေး ပြုပြင်ပြောင်းလဲမှုကို ဦးတည်တယ်လို့လည်း ဆိုပါတယ်။ ဆိုရှယ် လစ် စနစ် ဝါဒသာ တရုတ်နိုင်ငံနဲ့ အံဝင်ခွင်ကျ တိုးတက်စေခဲ့တယ်။ တပါတီ စနစ်ကသာ အလုပ်ဖြစ်တယ်။ အောင်မြင် တယ်။ နိုင်ငံတော် သစ်ကို ထူထောင်နိုင်ခဲ့တယ် လို့လည်း ရှီကျင့်ဖျင်က ပြောဆိုပါတယ်။\nကျနော်တို့ စွဲမြဲ ဆုပ်ကိုင်ရမှာ က “နှစ်ဘက်မြင် သဘောတရား” ဖြစ်တယ်။ ပြဿနာ တခုကို နှစ်ဘက် ခွဲကြည့်တာ၊ ပြည်တွင်း ပြည်ပ အခြေအနေတွေထဲက အကျိုးရှိမယ့် မျက်နှာစာကို ကြည့်မြင်သလို အကျိုးမဲ့တဲ့ ဘက်ကိုလည်း ကြည့်မြင် တတ်ရမယ်။ အဆိုးဆုံးကို စဉ်းစား၊ အကောင်းဆုံး အတွက် အပြည့်အဝ ပြင်ဆင်ပြီး ပိုကောင်းတဲ့ ရလဒ်ကို ကြိုးပမ်း ဆွတ်ခူးရမှာ ဖြစ်တယ်လို့ ပြောဆိုကြောင်းလည်း သူ့အကြောင်း ရေးထားတဲ့ စာတအုပ်မှာ ဖတ်ရပါတယ်။  \nသူ့လက်ထက်မှာ မြန်မာ အပါအဝင် ကမ္ဘာ့ နိုင်ငံပေါင်း ၈၀ နီးပါးနဲ့ချိတ်ဆက်ပြီး စီးပွားရေးနဲ့ ဖွံ့ဖြိုးတိုးတက်ရေး မဟာဗျူ ဟာ တရပ် ဖြစ်တဲ့ ပိုးလမ်းမသစ် စီမံကိန်း (BRI) ကိုလည်း သူ သမ္မတ စတင် တာဝန်ယူတဲ့ ၂၀၁၃ ခုနှစ်ကတည်းက စတင် ခဲ့ပါတယ်။ \nအဲဒီအပြင် မြန်မာနဲ့ စီးပွားရေး စင်္ကြ ံလမ်း စီမံကိန်း အကောင်အထည် ဖော်ရေးလည်း လုပ်ဆောင်နေပါတယ်။ အဲဒီ စီမံကိန်း အတွက် နှစ်နိုင်ငံ ပူးပေါင်း ဆောင်ရွက်မယ့် လုပ်ဆောင်ချက်တွေထဲမှာ အခြေခံ အဆောက်အအုံ ဖွံဖြိုးရေး၊ အသေးစား အလတ်စား စီးပွားရေး လုပ်ငန်းများ ဖွံဖြိုး တိုးတက်ရေး၊ စက်မူဇုန် ဖွံ့ဖြိုးရေး၊ လမ်းတံတား တည်ဆောက်ရေး၊ စိုက်ပျိုးရေး၊ မွေးမြူရေး၊ ပညာရေး၊ ကျန်းမာရေး ကဏ္ဍတွေ အပါအဝင် စုစုပေါင်း ကဏ္ဍ ၁၅ ခုခန့် ရှိတယ်လို့ သိရပါတယ်။\nရှီကျင့်ဖျင်ဟာ အခု ဇန်နဝါရီ ၁၇ ရက်နဲ့ ၁၈ ရက်မှာ သမ္မတ ဦးဝင်းမြင့်ရဲ့ ဖိတ်ကြားချက်နဲ့ မြန်မာနိုင်ငံကို လာရောက်မှာ ဖြစ်ပြီး သူ့ခရီးစဉ် အတွင်း BRI ဆိုင်ရာ အပါအဝင် နှစ်နိုင်ငံ စီးပွားရေး စီမံကိန်း ဆိုင်ရာ အစီအစဉ်များကို ဆွေးနွေးကာ သဘောတူညီချက်တွေ ရယူဖို့ ရှိတယ်လို့ သတင်းတွေက ဆိုပါတယ်။ \nအဲဒီလို ကြိုးပမ်း ဆောင်ရွက်ချက် အခြေအနေတွေ ရှိနေပေမယ့်လည်း ၂၀၁၉ ခုနှစ် အတွင်းမှာ အမေရိကန်နဲ့ ကုန်သွယ် ရေး စစ်ပွဲ ဆင်နွှဲရတဲ့ အတွက် တရုတ်နိုင်ငံရဲ့ စီးပွားရေး တိုးတက်မှုဟာ နှေးကွေးခဲ့တယ်လို့ ကျွမ်းကျင်သူတွေက သုံးသပ် ပါတယ်။ ပြီးတော့ ဟောင်ကောင် ဆန္ဒပြမှုတွေနဲ့ ရှင်ကျန်း ဒေသ မွတ်စလင်တွေ အရေးကလည်း ဂယက်ရိုက်မှု ရှိတယ်လို့ ဆိုကြပါတယ်။\nအဲဒီအပြင် နှစ်ပေါင်းများစွာ အိမ်နီးချင်းနိုင်ငံတွေနဲ့ ဖြစ်ပွားနေတဲ့ တောင်တရုတ်ပင်လယ်ပြင် နယ်မြေပိုင်ဆိုင်ရေး အငြင်း ပွားမှု ပြဿနာ၊ ရေပြင်၊ ဝေဟင် အချုပ်အခြာ အာဏာ ပိုင်ဆိုင်မှု ဆိုင်ရာ ပြဿနာတွေကိုလည်း ရင်ဆိုင် ဖြေရှင်းနေရဆဲ ဖြစ်ပါတယ်။ သူ့ကို တောင်တရုတ် ပင်လယ်ပြင်မှာ အနိုင်ကျင့်နေသူ အဖြစ် စွပ်စွဲမှုတွေလည်း ရှိနေပါတယ်။\nအဲဒီလို ရင်ဆိုင်ကြိုးပမ်း ဆောင်ရွက်ချက်တွေကြောင့်ပဲ ထင်ပါတယ်။ တရုတ် ကွန်မြူနစ် ပါတီ ဗဟိုကော်မတီက ရှီကျင့်ဖျင် ရဲ့ သမ္မတ သက်တမ်းကို အကန့်အသတ်မဲ့ သတ်မှတ်လိုက်ပါတယ်။ \nရှီကျင့်ဖျင် ဆုပ်ကိုင်ထားတဲ့ မူဝါဒကလည်း သန့်ရှင်းတဲ့ အစိုးရ၊ သန့်ရှင်းတဲ့ ကွန်မြူနစ် ပါတီ၊ သန့်ရှင်းတဲ့ ခေါင်းဆောင် ဖြစ်ရမယ် လို့ ဆိုပါတယ်။\nအသက် ၆၆ နှစ်ဝန်းကျင်ရှိပြီ ဖြစ်တဲ့ ရှီကျင့်ဖျင် အနေနဲ့ သမ္မတ တာဝန်အပြင် လက်ရှိမှာ တရုတ် ကွန်မြူနစ် ပါတီ ဗဟို ကော်မတီ အထွေထွေ အတွင်းရေးမှူး၊ ဗဟို စစ်ကော်မရှင် ဥက္ကဋ္ဌ၊ တရုတ် ပြည်သူ့ လွတ်မြောက်ရေး တပ်မတော် စစ်ဦးစီး ချုပ် တာဝန်တွေကိုလည်း ထမ်းဆောင် နေပါတယ်။ ။\nYou may also like these stories:\nတရုတ်ဘဏ်ချေးငွေ ၄ မျိုး မန္တလေးတွင် မိတ်ဆက်\nတရုတ်သမ္မတ ရှီကျင့်ဖျင် ရှေ့အပတ် သောကြာနေ့ ရောက်မည်\nတရုတ်-မြန်မာ စီးပွားရေးစင်္ကြန်အတွက် ယူနန်ပြည်နယ်နှင့် MOU ထိုးရန်စီစဉ်"
    },
    {
        "url": "https://burma.irrawaddy.com/lifestyle/trend/2020/01/20/213406.html",
        "title": "အခြားရွေးချယ်စရာ လမ်းမရှိဘူးလို့ တော်ဝင်မင်းသား ဟယ်ရီ ပြော",
        "body": "ဗြိတိန်တော်ဝင် မင်းသားတဦးဖြစ်တဲ့ မင်းသား ဟယ်ရီနဲ့ ဇနီးဖြစ်သူ မီဂန်တို့ဟာ တော်ဝင်ထီးနန်းကနေ ထွက်ခွာတော့မှာ ဖြစ်ပါတယ်။ သူတို့ဟာ ဘုရင်မကို ကိုယ်စားပြုခြင်းနဲ့ တော်ဝင်မိသားစုအဖြစ် နေထိုင်ခြင်းတွေကနေ ရပ်တန့်တော့မှာ ဖြစ်တယ်လို့ တနင်္ဂနွေနေ့က လန်ဒန်မှာ ပြုလုပ်တဲ့ ပရဟိတပွဲတပွဲမှာ ပြောဆိုခဲ့ပါတယ်။\n“ကျနော်က ဗြိတိန်ကို ချစ်ပါတယ်။ ဗြိတိန်ဟာ ကျနော့်ရဲ့ ထာဝရအိမ်ပါပဲ။ ကျနော် ဒီဆုံးဖြတ်ချက်ကို လွယ်လွယ်ကူကူ ချခဲ့တာ မဟုတ်ပါဘူး။ အချိန်တွေ အကြာကြီး ပြောဆိုဆွေးနွေးမှုတွေ လုပ်ပြီး နှစ်နဲ့ချီ အခက်အခဲတွေကို ဖြတ်သန်းခဲ့ရတာပါ။ ကျနော့်ရဲ့ စိတ်ကူးက ဘုရင်မကြီးထံမှာ ဆက်ပြီး အမှုတော်ထမ်းဖို့နဲ့ ပြည်သူ့ဘဏ္ဍာကို မယူဘဲ နေဖို့ ဖြစ်ပါတယ်။ ကံဆိုးစွာနဲ့ပဲ အဲဒါက မဖြစ်နိုင်ပါဘူး။ ဒါကြောင့် အခုလို ဆုံးဖြတ်ခဲ့ရတာပါ”လို့ သူက ပြောပါတယ်။\nတော်ဝင်မင်းသားနဲ့ ဇနီးဖြစ်သူ မီဂန်တို့ဟာ တော်ဝင်မိသားစုက နုတ်ထွက်တော့မှာဖြစ်ကြောင်းကို ယခုလ အစောပိုင်းမှာ လူမှုကွန်ရက် စာမျက်နှာမှ တဆင့် ကြေညာခဲ့တာဖြစ်ပါတယ်။ သူတို့နှစ်ဦးဟာ အင်္ဂလန်နဲ့ မြောက်အမေရိကမှာ တလှည့်စီ နေထိုင်လေ့ရှိပြီး အခုအချိန်မှာတော့ ငွေကြေးအရ အမှီအခိုကင်းသူတွေ ဖြစ်ချင်တာကြောင့် တော်ဝင်မိသားစုက နုတ်ထွက်ဖို့ စီစဉ်ခဲ့ကြတာဖြစ်ပါတယ်။\nတော်ဝင်မိသားစုက ထွက်ခွာဖို့ စီစဉ်ပြီးနောက်မှာတော့ မင်းသား ဟယ်ရီနဲ့ ဇနီးဖြစ်သူ မီဂန်တို့ဟာ သူတို့ရဲ့ အိမ်ဖြစ်တဲ့ Frogmore Cottage ကို ပြုပြင်ဖို့ သုံးစွဲထားခဲ့တဲ့ ဗြိတိန်အခွန်ထမ်းပြည်သူတွေရဲ့ ဘဏ္ဍာငွေ ပေါင်စတာလင် ၂ ဒဿမ ၄သန်းကို ပြန်လည် ပေးဆပ်သွားမှာဖြစ်တယ်လို့ သိရပါတယ်။\nFrogmore Cottage စံအိမ်ကတော့ သူတို့ရဲ့ ဗြိတိန် မိသားစုအိမ်အဖြစ် ဆက်လက် တည်ရှိနေမှာ ဖြစ်တယ်လို့ နန်းတော်ထုတ်ပြန်ချက်မှာ ဖော်ပြထားပါတယ်။ ဟယ်ရီနဲ့ မီဂန်တို့ရဲ့ အနာဂတ် အစီအစဉ်နဲ့ ပတ်သက်ပြီး ဘုရင်မကြီး အဲလိဇဘတ်နဲ့ တော်ဝင်မိသားစုတို့ အကြိတ်အနယ် ဆွေးနွေးခဲ့ပြီးနောက် တော်ဝင်မိသားစုမှ ထွက်ခွာဖို့ ခွင့်ပြုချက်ကို ဇန်နဝါရီလ ၁၈ ရက်နေ့က ရရှိခဲ့တာဖြစ်ပါတယ်။\nနန်းတော်ရဲ့ ထုတ်ပြန်ချက်အရ မင်းသား ဟယ်ရီနဲ့ ဇနီးဖြစ်သူ မီဂန်တို့နဲ့ ပတ်သက်တဲ့ အစီအစဉ်သစ်တွေဟာ ယခုနှစ် နွေဦးပိုင်းမှာ စတင်သက်ရောက်မှာ ဖြစ်တယ်လို့ သိရပါတယ်။\nRef. BBC\nYou may also like these stories:\nတော်ဝင်မိသားစုရဲ့ အကွဲအပြဲ ဇာတ်လမ်းတွေဖြစ်နေချိန် ပထမဆုံးအကြိမ် လူလုံးပြလာတဲ့ မီဂန်\nဗြိတိန်ထီးနန်းနဲ့ ဝေးရာမှာနေတော့မယ့် တော်ဝင်မင်းသားဟယ်ရီနဲ့ မီဂန်မာကယ်\nတော်ဝင်မိသားစုမှ မင်းသား ဟယ်ရီ နုတ်ထွက်မယ့်ကိစ္စ မိသားစု အစည်းအဝေး ပြုလုပ်မည်"
    },
    {
        "url": "https://burma.irrawaddy.com/article/2020/01/06/212154.html",
        "title": "ဧရာဝတီမြစ်ကြောင်းဖွံ့ဖြိုးရေး စီမံကိန်း တရုတ် ဆွယ်နေ",
        "body": "ယူနန်အခြေစိုက် တရုတ်ပညာရှင်အဖွဲ့များသည် ၂၀၁၈ ခုနှစ်အစောပိုင်းမှ စတင်ပြီး ရန်ကုန်နှင့် ပြည်နယ်မြို့တော် ကူမင်းအကြား စုန်ဆန်သွားလာနေကြသည်။ သို့သော် ထိုသူများသည် မကြာခဏဆိုသလို စီးပွားရေးမြို့တော်ကိုသာမက အခြားနေရာများသို့လည်း သွားရောက်ကြသည်။\n၎င်းတို့သည် မြန်မာနိုင်ငံ၏ အသက်သွေးကြောကို တရုတ်နိုင်ငံနှင့် ဆက်သွယ်သည့် အဓိက ကုန်သွယ်ရေးနှင့် သယ်ယူပို့ဆောင်ရေး လမ်းကြောင်းအဖြစ်ပြောင်းလဲရန် မျှော်လင့်ချက်ဖြင့် ဧရာဝတီမြစ်အတွင်းအစုန်အဆန် ကွင်းဆင်း စုံစမ်းစစ်ဆေးမှုများပြုလုပ်ရင်း မြန်မာနိုင်ငံမြောက်ပိုင်းမှ တောင်ပိုင်းအထိ မိုင်ရာပေါင်းများစွာ ခရီးသွားကြသည်။\nထို သေနင်္ဂဗျူဟာကျသော ကုန်းတွင်းနှင့် ရေလမ်းသယ်ယူပို့ဆောင်ရေးလမ်းကြောင်းသည် ကူမင်းမှစတင်ပြီး ယူနန်ပြည်နယ်မှ လုံချွန်းခရိုင်ကို ဖြတ်ကာ ကချင်ပြည်နယ် ဗန်းမော်သို့ဆက်သွယ်ပြီး ရန်ကုန်နှင့် အိန္ဒိယသမုဒ္ဒရာအထိရောက်မည်ဖြစ်သည်။ ကူမင်းမှ ရန်ကုန်သို့ ၂၁၆၁ ကီလိုမီတာရှည်သော ထိုးလမ်းကြောင်းသည် တရုတ် ယွမ်ငွေ ၃.၃ ဘီလျံ (ကျပ် ၇၀၀ ဘီလျံ ) အထိကုန်ကျနိုင်သည်။\nဧရာဝတီမြစ်သည် မြန်မာနိုင်ငံတွင် အရေးအပါဆုံး ရေကြောင်းလမ်းဖြစ်ပြီး မြစ်ဝကျွန်းပေါ်ကို ဖြတ်ကာ အန်ဒမန်ပင်လယ်အတွင်းသို့ စီးဝင်သည်။\nထို စီမံကိန်းတွင် တရုတ်နယ်စပ် လုံချွန်းခရိုင် ကျန်းဖုန်း/လွယ်ဂျယ် အကောက်ခွန်ဂိတ်ကို ဖြတ်သန်းကာ မြောက်ပိုင်းမှ စီးပွားရေးအချက်အခြာဖြစ်သော ဗန်းမော် ရထားလမ်း၊ ကားလမ်းမှတဆင့် ကုန်စည်သယ်ဆောင်ခြင်းပါဝင်သည်။ ဗန်းမော်မှတဆင့် ကုန်စည်နှင့် ခရီးသည်များသည် ဧရာဝတီမြစ်အတိုင်းစုန်ဆင်းကာ မန္တလေး၊ ရန်ကုန်နှင့် အိန္ဒိယ သမုဒ္ဒရာသို့ သွားလာနိုင်သည်။\nတရုတ် ပညာရှင်အဖွဲ့များသည် ကမ္ဘာ့အလုပ်အများဆုံး ဆိပ်ကမ်းဖြစ်သော ရှန်ဟိုင်းဆိပ်ကမ်းကို ကူမင်းနှင့် ဆက်သွယ်ပြီးနောက် လမ်းနှစ်ကြောင်းခွဲထွက်ကာ တခုမှာ ရွှေလီမှတဆင့် ရှမ်းပြည်နယ် မူဆယ်သို့ဆက်သွယ်ပြီး အခြားလမ်းတခုမှာ လုံချွန်းမှတဆင့် ဗန်းမော်ကို ဆက်သွယ်မည်ဖြစ်သည်။\nထိုစီမံကိန်းကို တရုတ်ပညာရှင်တို့က တရုတ်-မြန်မာစီးပွားရေးစင်္ကြံ (CMEC) အတွက် အဓိကျသောစီမံကိန်းအဖြစ် သတ်မှတ်ရန် အကြံပြုထားပြီး တရုတ်-မြန်မာ ဧရာဝတီ စီးပွားရေး ရပ်ဝန်းအဖြစ်အမည်ပေးထားသည်။ CMEC သည် တရုတ်သမ္မတ ရှီကျင့်ဖျင်၏ ရပ်ဝန်းနှင့် လမ်းအစီအစဉ် (BRI) ၏အစိတ်အပိုင်းဖြစ်ပြီး ထိုအစီအစဉ်အရ  တရုတ်မှ အာဖရိကနှင့် ဥရောပရှိ နိုင်ငံပေါင်း ၇၀ တွင် လမ်းများ၊ ရထားလမ်းများနှင့် ဆိပ်ကမ်းများကို ဆက်သွယ်သည့် ကွန်ရက်တည်ဆောက်ရန် ရည်ရွယ်သည်။\nမြန်မာနိုင်ငံသည် ၂၀၁၈ ခုနှစ်စက်တင်ဘာလက CMEC တည်ဆောင်ရန် နားလည်မှုစာချွန်လွာ လက်မှတ်ရေးထိုးပြီး နောက် BRI၏ တရားဝင် အဖွဲ့ဝင်ဖြစ်လာသည်။\nမြန်မာအစိုးရ၏ အဆိုအရ တရုတ်နိုင်ငံသည် CMEC သဘောတူညီမှုအောက်တွင် မြန်မာနိုင်ငံတွင် စီမံကိန်း ၃၈ ခု အဆိုပြုထားသည်ဟု သိရသည်။ သို့သော်မြန်မာနိုင်ငံသည် လွန်ခဲ့သော နှစ် ဧပြီလက ဘေဂျင်းတွင် ကျင်းပသည့် ဒုတိယအကြိမ် BRI ညီလာခံတွင် စီမံကိန်း ၉ ခုကိုသာအတည်ပြုထားသည်။ ယခုအချိန်အထိ မြန်မာနိုင်ငံသည် ကချင်နှင့်ရှမ်းပြည်နယ်မှ စီးပွားရေးပူးပေါင်းဆောင်ရွက်မှု ဇုန် သုံးခု၊ ကျောက်ဖြူအထူးစီးပွားရေးဇုန်နှင့် မူဆယ်-မန္တလေးရထားလမ်းတို့ တည်ဆောက်ရေးကိုသာ လူသိရှင်ကြား ထုတ်ပြန်ကြေညာထားသည်။\n \nဧရာဝတီ စီးပွားရေးရပ်ဝန်းသည် CMEC မူဘောင်အောက်ရှိ အခြားအခြေခံ အဆောက်အအုံ စီမံကိန်းများထက် တရုတ်နိုင်ငံကို ပိုမိုအခွင့်အလမ်းများရှိကြောင်း တရုတ်နိုင်ငံ ကူမင်းရှိ တောင်အာရှနှင့် တောင်အာရှ သယ်ယူပို့ဆောင်ရေး သုတေသန သိပ္ဗံ(SSILR) ဥက္ကဌ လျူကျင်ရှင်က ဧရာဝတီ သတင်းဌာနသို့ပြောသည်။\nထိုလမ်းကြောင်းသည် ရှမ်းပြည်မြောက်ပိုင်းမှ လမ်းစီမံကိန်းများထက် ပိုမိုလုံခြုံပြီး အမေရိကန်ဒေါ်လာ ၉ ဘီလျံ ( ကျပ် ၁၃.၃ ထရီလျံ) ကုန်ကျမည့် မူဆယ်မန္တလေး အမြန်ရထားလမ်းထက် ပိုမို အကုန်အကျသက်သာကြောင်း လျူက ပြောသည်။\nမြစ်လမ်းကြောင်းသည် သယ်ယူပို့ဆောင်ရေး ကုန်ကျစရိတ်ကို လျှော့ချပေးနိုင်ပြီး မြန်မာနိုင်ငံရှိ အဓိကမြို့ကြီးများ၏ ၆၀ ရာခိုင်နှုန်းကို ဆက်သွယ်ပေးပြီး မြစ်ကြောင်းတလျှောက်တွင် လူ သန်း ၃၀ နေထိုင်ကြောင်းလည်း လျူက ပြောသည်။\n“အကုန်အကျသက်သာမှုအရပြောရင် ဧရာဝတီစီမံကိန်းက အကောင်းဆုံးရွေးချယ်မှုဖြစ်တယ်” ဟု ထို တရုတ်ပညာရှင်ကပြောသည်။\nတရုတ်နိုင်ငံအတွက် ဧရာဝတီလမ်းကြောင်းသည် အကုန်အကျ သက်သာရုံသာမက တိုင်းရင်းသား ပဋိပက္ခကြောင့် လုံခြုံရေး အန္တရာယ်ကို ဖြေရှင်းပေးသည့် အကောင်းဆုံး ရွေးချယ်မှုဖြစ်ပုံရသည်။ ထိုလမ်းကြောင်းသည် ရှမ်းပြည်မြောက်ပိုင်း ပဋိပက္ခဒေသကို ဖြတ်သန်းသည့် ကုန်းလမ်းအပေါ်မှီခိုရခြင်းကို သိသိသာသာလျှော့ချပေးသည်။ ရှမ်းပြည်မြောက်ပိုင်းတွင် တိုက်ပွဲများမကြာခဏဖြစ်ပွားပြီး နှစ်နိုင်ငံအကြား အဓိက ကုန်သွယ်ရေးလမ်းကြောင်းများကို အလွယ်တကူ ပြတ်တောက်သွားစေသည်။\nသုတေသနများအရ ဧရာဝတီမြစ်၏ ၈၀ ရာခိုင်နှုန်းသည် ၁၅ မီတာထက်နက်ပြီး ရေစီးကြောင်းမှာ လွန်စွာတည်ငြိမ်သောကြောင့် ရေကြောင်းသွားလာရေးအတွက် စံချိန်တင်နီးပါး ကောင်းမွန်နေသည်ဟု သိရသည်။\n“လုံခြုံရေးက အဓိက စိုးရိမ်ရတဲ့အချက်ဖြစ်တယ်။ သြဂုတ်လတုန်းက ဖြစ်ခဲ့တာတွေကို ကျနော်တို့အားလုံး သိပြီးဖြစ်တယ်။ ဒါကြောင့်ကျနော်တို့အနေနဲ့ လမ်းကြောင်းသစ်ရှာဖို့ဖြစ်လာတယ်” ဟု အစိုးရတပ်များနှင့် တိုင်းရင်းသားလက်နက်ကိုင်များအကြား ရှမ်းပြည်မြောက်ပိုင်းတွင် တိုက်ပွဲများဖြစ်ပွားသည်ကို ရည်ညွန်းပြီး လျုပြောသည်။\nဧရာဝတီမြစ်ကို သုံးပြီး စိုက်ပျိုးရေး ထုတ်ကုန်တွေကို တရုတ်နိုင်ငံကို တင်ပို့လို့ရတယ်။ ကုန်းလမ်းကြောင်းကြောင့်ဖြစ်ပေါ်တဲ့ မြင့်မားတဲ့လုံခြုံရေး အန္တရာယ်ကိုလည် လျှော့ချပေးနိုင်တယ်။ စိုက်ပျိုးရေးထုတ်ကုန်တွေကို မြစ်ကြောင်းကပို့နိုင်ရင် ကုန်ကျစရိတ်ကို အကြီးအကျယ်လျှော့ချပေးနိုင်တယ်” ဟုလည်း သူပြောသည်။\nSSILR သည် တရုတ်နိုင်ငံ၏ ထိပ်တန်း စီးပွားရေး စီမံကိန်းဌာနဖြစ်သော အမျိုးသားတိုးတက်ရေးနှင့် ပြုပြင်ပြောင်းလဲရေး ကော်မရှင် (NDRC) နှင့်အခြားအဓိကကျသော အတိုင်ပင်ခံကော်မတီများအတွက် တရုတ်နိုင်ငံ၏ အခြေခံအဆောက်အအုံစီမံကိန်းများနှင့် ပတ်သက်ပြီး လမ်းညွှန်မှု၊ သုတေသနနှင့် သရုပ်ခွဲလေ့လာမှုများ ပြုလုပ်ပေးနေသည်။\nတရုတ်-မြန်မာ ဧရာဝတီ စီးပွားရေး ရပ်ဝန်း စီမံကိန်းနှင့် ပတ်သက်ပြီး ဘေဂျင်းနှင့် ယူနန်ပြည်နယ်အစိုးရများ မည်မျှအထိ အလေးထားသည်ကို ပြသသည့် ရှင်းလင်းသည့်လက္ခဏာမှာ အထက်ပါ ပညာရှင်အဖွဲ့သည် လွန်ခဲ့သော နှစ်နှစ်အတွင်း မြန်မာနိုင်ငံတွင့်လေ့လာမှု ခြောက်ကြိမ်ပြုလုပ်ခဲ့ပြီး သုံးခုမှာ ထိုစီမံကိန်းနှင့် တိုက်ရိုက် ပတ်သက်နေခြင်းပင်ဖြစ်သည်။\nမြစ်လမ်းကြောင်း စီမံကိန်းသည် ဈေးအသက်သာဆုံး ဖြစ်ကြောင်း SSILR မှ ဝါရင့်သုတေသီ ချန် တျယ်ဇွယ် ပြောသည်။\n“ကျနော်တို့က ကျန်းဖုန်းကနေ ဗန်းမော်ကို လမ်းဖေါက်ဖို့ စီမံကိန်းအတွက် ပြင်ဆင်ထားပြီးပြီ။ လမ်းအဆင့်မြှင့်တင်ရေး စီမံချက်က အကောင်အထည်ဖေါ်နေပြီ” ဟု သူပြောသည်။\nတရုတ်မြန်မာနယ်စပ် တရုတ်ဘက်ခြမ်းတွင် တရုတ်ဘာသာဖြင့်ရေးသားထားသော ကြေညာချက်များက ဧရာဝတီ စီမံကိန်းအတွက်  အလားအလာရှိသော ရင်းနှီးမြှုပ်နှံသူများကို ဖိတ်ခေါ်ထားသည်။ ထိုစီမံကိန်းတွင် ဧရာဝတီမြစ်၏ ၄၁၀ ကီလိုမီတာရှည်သော အပိုင်းတွင် ရှင်းလင်းရန်လိုနေပြီး ဗန်းမော်တွင် ဆိပ်ကမ်း လေးခု တည်ဆောက်ရန်လိုကြောင်းဖေါ်ပြထားသည်။ လမ်းအဆင့်မြှင့်တင်ရေး စီမံကိန်းအများအပြားကို အကောင်အထည်ဖေါ်နေပြီးဖြစ်သည် တရုတ်နိုင်ငံ၏ အဆိုအရ လုံချွန်းသည် သည် တရုတ်ယွမ်ငွေ သန်း ၂၀ (ကျပ် ၄.၂ ဘီလျံ) ကို မြှုပ်နှံထားပြီးဖြစ်ကာ ဗန်းမော်သို့ဆက်သွယ်မည့် လမ်းကို အဆင့်မြှင့်တင်နေသည်ဟု သိရသည်။\nနှစ်ဖက်အစည်းအဝေးများကို လူသိရှင်ကြားထုတ်ပြန်ကြေညာခြင်းမရှိသော်လည်း တရုတ်ပညာရှင်အဖွဲ့များနှင့် ယူနန်ပြည်နယ်မှ အရာရှိများသည် ဧရာဝတီ စီးပွားရေး ရပ်ဝန်းကို အကောင်အထည်ဖေါ်ရန် မြန်မာအစိုးရကို တွန်းအားပေးနေကြသည်။\nယူနန်ပြည်နယ်အစိုးရသည် မြစ်ကြောင်းတလျှောက် စုံစမ်းစစ်ဆေးမှု ပြုလုပ်ရန် အဆိုပြုချက်တခုကိုလွန်ခဲ့သော နှစ်နှစ်ကပင် တင်ခဲ့သော်လည်း မြန်မာနိုင်ငံက ထိုအဆိုပြုချက်ကို အတည်မပြုသေးပေ။\n“ဒီစီမံကိန်းကို ဘယ်လိုဆက်လုပ်မယ်နဲ့ပတ်သက်တဲ့ အသေးစိတ် စိတ်ကူးတွေကို ကျနော်တို့တင်ပြထားပြီးပြီ။ အကြံပြုချက်တခုကတော့ ကျန်းဖုန်းနဲ့ ဗန်းမော်အကြား ရထားလမ်းတည်ဆောက်ဖို့ပဲ။ နောက်တခုက ကျန်းဖုန်း-ဗန်းမော် နယ်စပ်ကုန်သွယ်ရေးဇုန် ထူထောင်ဖို့ပဲ” ဟု လျူကပြောသည်။\nတရုတ်နိုင်ငံသည် ယူနန်နှင့် အိန္ဒိယ သမုဒ္ဒရာအကြား ဧရာဝတီမြစ်မှတဆင့် ချိတ်ဆက်ရန် အဆိုပြုနေသည်မှာ ဆယ်စုနှစ် နှစ်ခုကြာပြီဖြစ်သည်။  ၁၉၈၉ ခုနှစ်တွင် ယူနန်ပြည်နယ်အစိုးရသည် တရုတ်နိုင်ငံမှ အင်မတန်များပြားလှသော ကုန်စည်များတင်ပို့ ရေးအတွက် ဧရာဝတီမြစ်ကို သုံးရန် အလားတူစီမံကိန်းမျိုး အဆိုပြုခဲ့ဖူးသည်။\nထိုစီမံကိန်းကို အစောပိုင်းက တရုတ်ကူမင်း-မြန်မာရန်ကုန် ဧရာဝတီ မြစ်ဆိပ်ကမ်းစီမံကိန်း သို့မဟုတ် တရုတ်-မြန်မာ ကုန်းတွင်းနှင့် ရေကြောင်းသယ်ယူပို့ဆောင်ရေးလမ်းကြောင်းဟုလည်း သိကြသည်။ ယူနန်ပြည်နယ်အစိုးရက အပြင်းအထန်ထောက်ခံသော ထိုစီမံကိန်းကို ထိုစဉ်က အာဏာသိမ်း စစ်အစိုးရနှင့် တရုတ်နိုင်ငံဖက်မှ အကောင်အထည်ဖေါ်ရေးအတွက် ခဏတာမျှ ဆွေးနွေးခဲ့ပြီး နှစ်ဖက်နားလည်မှုလွဲမှားခြင်းနှင့် သဘောထားကွဲလွဲမှုများကြောင့် ဆွေးနွေးပွဲများ ၂၀၀၄ ခုနှစ်တွင် ရပ်ဆိုင်းသွားသည်။  သို့သော် ထိုသဘောတူညီချက် ပျက်စီးသွားခြင်းအကြောင်းရင်းကို နှစ်ဖက်လုံးက တရားဝင်ကြေညာခြင်း မရှိပေ။\nမြစ်လမ်းကြောင်းတည်ဆောက်ခြင်းသည် တရုတ်နိုင်ငံတော်ကောင်စီ၏ အလုံးစုံ အခြေခံအဆောက်အအုံ အပြန်အလှန် ဆက်သွယ်ရေး မဟာစီမံချက်၊ ယူနန်ရေကြောင်း သယ်ယူပို့ဆောင်ရေး နှင့် ကုန်စည်ပို့ဆောင်ရေး တိုးတက်ရေး စီမံကိန်း (၂၀၁၄-၂၀၂၀) နှင့် ယူနန်ပြည်နယ် နယ်စပ်ဒေသများ လမ်းဖွင့်ပေးရေးစီမံကိန်း (၂၀၁၆-၂၀၂၀) တွင် ပါဝင်နေသည်။ ၂၀၁၅ခုနှစ်တွင် ထိုလမ်းကြောင်းသည် ၎င်းတို့စီမံချက်၏ ဦးစားပေးဖြစ်ကြောင်း တယ်ဟုန် ခရိုင် အရာရှိများက ပြောဆိုထားသလို “လုံချွန်းခရိုင်၏ ၂၀၁၉ ခုနှစ်” စီမံကိန်း အဖြစ် သတ်မှတ်ထားကြောင်း စီမံကိန်းအကောင်အထည်ဖော်ရန် စည်းရုံးရေးဆင်းကြသည်။\n၂၀၁၈ ခုနှစ်ဇွန်လတွင် ယူနန်ပြည်နယ် တိုးတက်ရေးနှင့် ပြုပြင်ပြောင်းလဲရေးကော်မရှင် (YPRDC) သည် ၁၂ ကြိမ်မြောက် ယူနန်ပြည်နယ် တရုတ်ပြည်သူ့နိုင်ငံရေးအတိုင်ပင်ခံညီလာခံသို့ ဧရာဝတီမြစ်လမ်းကြောင်း စီမံကိန်းကို ပြန်လည်စတင်ရန် တင်ပြခဲ့သည်။\nလွန်ခဲ့သောနှစ်ကမူ မြန်မာ ဒုတိယသမ္မတ ဦး ဟင်နရီ ဗန်ထီးယူနှင့် တရုတ်နိုင်ငံခြားရေးဝန်ကြီး ဝမ်ယိတို့သည် ဗီယက်နမ်တွင် ကျင်းပသည့် မဲခေါင်ဒေသခွဲနိုင်ငံများ (GMS) အစည်းအဝေး၏ သီးခြားဆွေးနွေးပွဲတွင် တွေ့ဆုံခဲ့သည်။ တရုတ်အရာရှိများ၏ အဆိုအရ နှစ်နိုင်ငံတို့သည် ဧရာဝတီ စီးပွားရေးရပ်ဝန်းကို အကောင်အထည်ဖေါ်ရန် ဆွေးနွေးသည်ဟု သိရသည်။\n၂၀၁၇ ခုနှစ်တွင် မြန်မာအစိုးရသည် လမ်းကြောင်းပိတ်စို့မှုများ သက်သာစေရန် နှင့် စရိတ်သက်သာသော သယ်ယူပို့ဆောင်ရေးကို အားပေးရန် ရေကြောင်းလမ်းများတွင် ရင်းနှီးမြှုပ်နှံမှုအားပေးရေးကို အမျိုးသားသယ်ယူပို့ဆောင်ရေး စီမံချက်အရကြေညာသည်။\n၂၀၁၄ ခုနှစ်က စတင်ခဲ့သော ထိုစီမံချက်သည် သင်္ဘောသယ်ယူပို့ဆောင်မှု ကုန်ကျစရိတ်ကို လျှော့ချမည့်  ရည်ရွယ်ချက်ဖြင့်ပြုလုပ်သည့် ရင်းနှီးမြှုပ်နှံမှုအများအပြား၊ အခြေခံအဆောက်အအုံစီမံကိန်းများနှင့် သယ်ယူပို့ဆောင်ရေး စွမ်းရည်ကို မြှင့်တင်ပေးမည့် သယ်ယူပို့ဆောင်ရေးကဏ္ဍ ရင်းနှီးမြှုပ်နှံမှုများ စုစုပေါင်းအမျိုးသားထုတ်လုပ်မှု၏ ၁-၁.၅ ရာခိုင်နှုန်းမှ ၃-၄ ရာခိုင်နှုုန်း အထိမြှင့်တင်ပေးမည့် ပြုပြင်ပြောင်းလဲမှုများ ပါဝင်သည်။ ထိုသို့လုပ်ဆောင်လျှင် မြန်မာနိုင်ငံသည် ထိုင်း နှင့် ဗီယက်နမ် နိုင်ငံများနှင့် အကြမ်းအားဖြင့် တန်းတူဖြစ်လာမည်ဖြစ်သည်။  ထိုနှစ်အတွင်းမှာပင် အစိုးရသည် မြစ်ဆိပ်ကမ်း ခြောက်ခုကို အဆင့်မြှင့်တင်ရေးအတွက် ဒေသဆိုင်ရာအာဏာပိုင်များနှင့် ညှိနှိုင်းခဲ့ပြီး ဆိပ်ကမ်း လေးခု မှာ ဧရာဝတီမြစ်မှဖြစ်ကာ နှစ်ခုမှာ ချင်းတွင်းမြစ်မှဖြစ်သည်။\nထိုဆိပ်ကမ်းများမှာ ဧရာဝတီမြစ်မှ စဉ့်ကိုင်၊ မန္တလေး၊ ပခုက္ကူနှင့် မကွေးတို့ဖြစ်ပြီး  ချင်းတွင်းမြစ်မှ ကလေးဝနှင့် မုံရွာဆိပ်ကမ်းတို့ဖြစ်သည်။ မန္တလေးဆိပ်ကမ်းကို လတ်တလောတွင် ဂျပန်နိုင်ငံ၏ ရင်းနှီးမြှုပ်နှံမှုဖြင့် အဆင့်မြှင့်တင်နေသည်။\n၂၀၁၉ ခုနှစ်ဇန်နဝါရီလတွင်ကျင်းပသည့်  မြန်မာနိုင်ငံ၏ ပထမဆုံး ရင်းနှီးမြှုပ်နှံမှု ညီလာခံတွင်မူ ဗန်းမော်၊ ပခုက္ကူ၊ မကွေး၊ ကလေးဝနှင့် မုံရွာဆိပ်ကမ်းများ အဆင့်မြှင့်တင်ရေးကို ဦးစားပေးစာရင်းတွင် ထည့်သွင်းခဲ့သည်။\nဆိပ်ကမ်းစီမံကိန်းများသည် တိုးတက်မှုကို မြှင့်တင်ပြီး အလုပ်အကိုင်အခွင့်အလမ်းများဖန်တီးကာ ကုန်စည်နှင့်လူစီးဆင်းမှုကို သက်သာစေမည်ဖြစ်သည်ဟု သယ်ယူပို့ဆောင်ရေးနှင့် ဆက်သွယ်ရေး ဝန်ကြီး ဦးသန့်စင်မောင်ကပြောခဲ့သည်။\nဗန်းမော်မှ ပြည်နယ် လွှတ်တော်ကိုယ်စားလှယ် ဦးဇော်သင်းက  ၎င်းသည် လွန်ခဲ့သော နှစ်နှစ်အတွင်း တရုတ်အစိုးရအရာရှိနှင့် ပညာရှင်အဖွဲ့ကိုယ်စားလှယ်အများအပြားနှင့်တွေ့ဆုံခဲ့ကြောင်းပြောသည်။\n“ကျနော်တို့ ကုန်သွယ်ရေးက တရုတ်နိုင်ငံကို အဓိကမှီခိုနေရတာ။ မမျှတတဲ့ကုန်သွယ်မှု ဆက်ဆံရေးကြောင့် ကျနော်တို့ ထိခိုက်နစ်နာနေတယ်။ သူတို့က နယ်စပ်ကုန်သွယ်ရေးမူဝါဒကို ခဏခဏပြောင်းတယ်” ဟု ဦးဇော်သင်းပြောသည်။\nတရုတ်နိုင်ငံသည် မြန်မာနိုင်ငံမှ တင်ပို့မှုကို တင်းကျပ်စွာ ကန့်သတ်ထားသည်။ ပြောင်း၊ နာနတ်သီးနှင့် အခြားကုန်စည်များကို ပိတ်ဆို့ထားသည်မှာ မေလမှပင်ဖြစ်ပြီး စိုက်ပျိုးရေးသမားများ အကြီးအကျယ် ဆုံးရှုံးနေသည်။\n“မျှတတဲ့ကုန်သွယ်ရေး စနစ်မရှိရင် ဧရာဝတီ စီမံကိန်းကလည်း တရုတ်နိုင်ငံကိုပဲ အကျိုးပြုမှာ။ ဒီစီမံကိန်းမစခင် အစိုးရနှစ်ရပ်လုံးအနေနဲ့ မျှတတဲ့ ကုန်သွယ်ရေးစနစ်အကြောင်း ဆွေးနွေးသင့်တယ်” ဟု သူပြောသည်။\nကချင်ပြည်နယ်အစိုးရသည် တရုတ်နိုင်ငံမှ ဟုန်ရှင်းကျားဖန်း ကုမ္ပဏီကို ဗန်းမော်မှ လွယ်ဂျယ်အထိ ကားလမ်းအဆင့်မြှင့်တင်ခွင့်ကို နှစ် ၃၀ ပေးခဲ့ကြောင်း ဦး ဇော်သင်းပြောသည်။\n“ဘယ်သူက ဧရာဝတီ စီမံကိန်းကို အကောင်အထည်ဖေါ်မယ်ဆိုတာကို ကျနော်တို့ သဘောမတူရသေးဘူး။ ဘယ်သူပဲအကောင်အထည်ဖေါ်ဖေါ် မြန်မာနိုင်ငံ ရင်းနှီးမြှုပ်နှံမှု ကော်မရှင်ရဲ့ လုပ်ထိုးလုပ်နည်းကို လိုက်နာရမယ်” ဟုလည်း သူပြောသည်။\nမြစ်တွင်းလမ်းကြောင်းဖေါ်ခြင်းနှင့် ထိုစီမံကိန်း၏ စီးပွားရေးအလားအလာများနှင့် ပတ်သက်ပြီး မကြာသေးမီက နယ်သာလန် နိုင်ငံအခြေစိုက် အကူးအပြောင်းကာလလေ့လာရေးဌာနTransitional Institute ကသတိပေးခဲ့သည်။\nတရုတ်နိုင်ငံ၏ စံ မြစ်ကြောင်း ခွဲခြားသတ်မှတ်မှုအရ အမြင့်ဆုံး အဆင့် ၁ တွင် အကြီးမားဆုံးသင်္ဘောများသည် မြစ်ကြောင်းတလျှောက် ရေဆူး အနည်းဆုံး ၃.၅ မှ ၄ မီတာအထိ လိုသည်။ ထိုစနစ်ကို မြန်မာနိုင်ငံတွင်ကျင့်သုံးပါက ပြဿနာများစွာရှိကြောင်း ထိုအဖွဲ့အစည်းက ဆိုသည်။\nဗန်းမော်နှင့် မန္တလေးအကြား မြစ်ကြောင်းဖေါ်ခြင်းကို ကုန်ကျစရိတ်အရ အာရှဖွံဖြိုးရေးဘဏ် ၏၂၀၁၆ ခုနှစ် မူဝါဒ စာတမ်းက သဘောမတူပေ။ မန္တလေးတောင်ပိုင်းတွင် လမ်းကြောင်းဖေါ်ခြင်းကို  အနက် ၁.၅ မီတာအထိသာ ဘဏ်က ထောက်ခံသည်။ ထိုသို့ဆိုလျှင် တရုတ်နိုင်ငံ၏ လိုအပ်ချက်နှင့် ကိုက်ညီခြင်းမရှိတော့ပေ။\nဧရာဝတီမြစ်သည် နှုန်းများဖြင့် ပိတ်ဆို့နေကြောင်း ရာသီဥတုပြောင်းလဲမှုနှင့် သစ်တော ပြုန်းတီးမှုများကြောင့် မြစ်၏ စီးဆင်းမှုသည်နည်းလာကြောင်း မြန်မာနိုင်ငံမှ ဧရာဝတီ အဖွဲ့ကပြောသည်။ မြစ်အတွင်းမှ ကျောက်များကို ဖယ်ထုတ်ခြင်းသည် ရေတိုက်စားမှုဖြစ်ပြီး ရေသည် စက်ရုံစွန့်ပစ်ရေများကြောင့် ညစ်ညမ်းနေကြောင်း သိရသည်။\nမြစ်ကြောင်းသယ်ယူပို့ဆောင်ရေးတိုးတက်အောင်ပြုလုပ်ခြင်းသည် စီးပွားရေးကို တိုးတက်အောင်လုပ်ဆောင်ပေးနိုင်သော်လည်း ဒေသခံများကို ထိခိုက်စေမည်ဖြစ်ကြောင်း၊ ရေတိုက်စားမှု၊ နှုန်းပို့ချခြင်းနှင့် ညစ်ညမ်းမှုဖြစ်ကာ သန့်ရှင်းသောရေ ဖြန့်ချိမှုကို ထိခိုက်မှု ဖြစ်နိုင်ကြောင်း ဧရာဝတီ အစီအစဉ် ညှိနှိုင်းရေးမှူး ဟင်နရီ ဒမ် ခေါ လင်းပြောသည်။\n“ ဒီစီမံကိန်းအကြောင်း လူတွေကို ကောင်းကောင်း အသိပေးသင့်တယ်။ တည်ဆောက်အကောင်အထည်ဖေါ်သူတွေဟာ လူထုရဲ့ အသံကို နားထောင်ရမယ်။ ဒေသခံတွေ ထိခိုက်မှုအနည်းဖြစ်မယ့် နည်းလမ်းတွေကိုလည်း သူတို့ရွေးချယ်သင့်တယ်” ဟု သူပြောသည်။\nရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေး ဝန်ကြီးဌာန၏အဆိုအရ တရုတ်နိုင်ငံသည် ဧရာဝတီ စီးပွားရေးရပ်ဝန်းအတွက် တရားဝင် အဆိုပြုချက်ကို အစိုးရထံတင်သွင်းခြင်းမရှိသေးကြောင်း သိရသည်။\nထိုစီမံကိန်းသည် ၂၀၁၉ ခုနှစ် ဧပြီလက အတည်ပြုခဲ့သည် CMEC စီမံကိန်းများတွင်လည်း ပါဝင်ခြင်း မရှိပေ။\n“အခုအချိန်အထိတော့ တရုတ်က စီမံကိန်းသစ် အဆိုပြုတာမရှိသေးဘူး။ အခုလောလောဆယ်က နှစ်ဖက်သဘောတူပြီးသားတွေအတွက် အသေးစိတ်တွေကိုပဲ ဆွေးနွေးနေကြတာ” ဟု ရင်းနှီးမြှုပ်နှံမှုနှင့် နိုင်ငံခြား စီးပွားဆက်သွယ်ရေး ဝန်ကြီးဌာန အမြဲတမ်းအတွင်းဝန် ဦးအောင်နိုင်ဦးက ဧရာဝတီသို့ပြောသည်။\n“အဆိုပြုချက်ကို မတွေ့ရသေးတော့ အတည်ပြုမယ်၊ မပြုဘူးလည်း ကျနော်တို့ မပြောနိုင်ဘူး။ ကျနော်တို့ရဲ့ ဆုံးဖြတ်ချက်ဟာ ကျနော်တို့လိုချင်တာနဲ့ သူတို့လုပ်ချင်တာကြား ချိန်ဆချက်အပေါ်မှာ မူတည်မှာပါ” ဟု သူပြောသည်။\nတရုတ်နိုင်ငံဖက်ကမူ ယူနန်ပြည်နယ်တိုးတက်ရေးနှင့် ပြုပြင်ပြောင်းလဲရေးကော်မရှင်သည် ထိုစီမံကိန်းကို ပိုးလမ်းစီမံကိန်းရန်ပုံငွေတွင် ထည့်သွင်းရန်နှင့် အာရှ အခြေခံအဆောက်အအုံဖွံဖြိုးရေး ဘဏ်က ငွေကြေးထောက်ပံ့မှုရရန် ကြိုးစားနေသည်။\nယခုနှစ်အစောပိုင်းတွင နေပြည်တော်တွင် အစိုးရနှင့် ဆွေးနွေးပွဲများကျင်းပရန် SSILR ကမျှော်လင့်ထားသည်။\n“ ဒီကိစ္စအတွက် ကျနော်တို့ ပိုမို ဆွေးနွေးရမယ်။ စီမံကိန်းရှေ့ဆက်ဖို့ သူတို့ကိုကျနော်တို့ အားပေးရမယ်” ဟု လျူကပြောသည်။\n( Nan Lwin ၏ China Quietly Pushing Myanmar to Back its Development Plan for Irrawaddy River  ကို ဆီလျော်အောင် ဘာသာပြန်ဆိုသည်။)\nYou may also like these stories:\nတရုတ်စီမံကိန်းကြီးများကြောင့် သဘာဝပတ်ဝန်းကျင်နှင့် လူမှုထိခိုက်မှုများ စိုးရိမ်ရ\nမြန်မာပြည်က BRI စီမံကိန်းများ (သို့မဟုတ်) ပုလင်းသစ်ထဲက ဝိုင်အဟောင်း\nအစိုးရ၏ ဝင်ငွေရင်းမြစ်နှင့် အသုံးစရိတ်ကို ခြေရာခံခြင်း"
    },
    {
        "url": "https://burma.irrawaddy.com/opinion/editorial/2019/11/20/208658.html",
        "title": "ငြိမ်းချမ်းရေးထဲမှာ မြန်မာနိုင်ငံကို ထားခဲ့ပါ",
        "body": "လွန်ခဲ့သောအပတ်က တရုတ်အစိုးရသည် ငြိမ်းချမ်းရေးလုပ်ငန်းစဉ်ကို ကူညီရန် မြန်မာနိုင်ငံသို့ ဒေါ်လာ ၁ သန်းလှူဒါန်းပြီး အာရှရေးရာ တရုတ်အထူးသံတမန် ဆွန်ကော့ရှန်က နေပြည်တော်ရှိ အဆင့်မြင့်အရာရှိများသို့ ထိုငွေကို လွှဲပြောင်းပေးနေသည့် ပုံကိုတွေ့ရသည်။\nသူပေးလိုသော သတင်းစကားမှာ မြန်မာပြည်သူတို့အနေဖြင့် ငြိမ်းချမ်းရေးကို ခံစားသင့်သည်ဟူ၍ပင်။ သို့သော် သူ၏စကားများ မကြာမီတွင်ပင် လေထဲတွင် ရုတ်တရက် ထူးဆန်းစွာ ပျောက်ကွယ်သွားသည်။\nမည်သည့်အတွက်ကြောင့်နည်း။\nပထမအချက်မှာ မြန်မာပြည်သူများသည် မြန်မာနိုင်ငံ၏ ပဋိပက္ခများ အဆုံးသတ်တော့မည် သို့မဟုတ် မိမိတို့သည် မကြာမီ ငြိမ်းချမ်းစွာနေထိုင်ရတော့မည်ဟု တရုတ်အထူးသံတမန် ဖြစ်စေလိုချင်သလို ယုံကြည်လောက်အောင် မညံ့ကြခြင်းဖြစ်သည်။\nဒုတိယအချက်မှာ တရုတ်နိုင်ငံသည် မြန်မာ့ငြိမ်းချမ်းရေးလုပ်ငန်းစဉ်ကို ကူညီရန် စိတ်ထက်ကြောင်း သိရသည်မှာ ကောင်းသော်လည်း အခြေအနေကို ဝေဖန်စမ်းစစ်လေ့လာသူများကမူ တရုတ်သည် အမျိုးမျိုးသော လက်နက်ကိုင်အုပ်စုများအကြားတွင် ရိုးသားသော ကြားပွဲစားဟု ယုံကြည်လက်ခံရန် ဝေးကွာနေခြင်းဖြစ်သည်။\nနိုင်ငံမြောက်ပိုင်း တိုင်းရင်းသားဒေသများမှ ပဋိပက္ခများ ပိုမိုနက်ရှိုင်းလာသည်ကို မြင်တွေ့ရပြီးနောက် တရုတ်နိုင်ငံ၏ ရည်ရွယ်ချက်ကို အများကမေးခွန်းထုတ်ကြသည်။ နိုင်ငံမြောက်ပိုင်းတွင် တရုတ်နိုင်ငံ၏ ရှည်ကြာသော သြဇာသည် သွယ်ဝိုက်ရှိသည်ဆိုလျှင်ပင် နက်နက်ရှိုင်းရှိုင်း မှတ်တမ်းတင်ထားရမည့်ကိစ္စဖြစ်သည်။ တရုတ်နိုင်ငံသည် နိုင်ငံမြောက်ပိုင်းတွင် အခြေစိုက်သော မြန်မာကွန်မြူနစ်များကို ကာလကြာရှည်စွာ ထောက်ခံခဲ့ပြီးနောက် ထိုဒေသရှိ တိုင်းရင်းသားလက်နက်ကိုင်အဖွဲအစည်းများကို ဆက်လက်ကူညီသည်။ ထို့ကြောင့် အစိုးရ၊ တိုင်းရင်းသားလက်နက်ကိုင် အဖွဲ့အစည်းများနှင့် ပြည်သူလူထုထံမှ တရုတ်နိုင်ငံသည် မည်မျှယုံကြည်မှု ရနိုင်မည်နည်း။\nတနည်းအားဖြင့်ဆိုရပါက မြန်မာပြည်၏ ငြိမ်းချမ်းရေး လုပ်ငန်းစဉ်တွင် ပါဝင်ပတ်သက်သူများအပါအဝင် ပြည်သူ မည်ရွေ့မည်မျှသည် တရုတ်နိုင်ငံကို အပြည့်အ၀ ယုံကြည်ကြပါသနည်း။\nတရုတ်နိုင်ငံသည် အရေးပါသော အိမ်နီးချင်းဖြစ်ပြီး ရခိုင်မြောက်ပိုင်း အကျပ်အတည်းအတွင်း တရုတ်နိုင်ငံ၏ထောက်ခံမှုနှင့် ကုလသမဂ္ဂတွင် မြန်မာအစိုးရဘက်မှ ရပ်တည်ရန် စိတ်ထက်သန်ခြင်းကို မြန်မာနိုင်ငံက အသိအမှတ်ပြုထားပြီးဖြစ်သည်။\nပိုမိုရင်းနှီးသော ဆက်ဆံရေးတည်ဆောက်ရန်နှင့် အာဏာရ အမျိုးသားဒီမိုကရေစီအဖွဲ့ချုပ်အပါအဝင် နိုင်ငံရေးသမားများ၊ လူမှုအခြေပြုအဖွဲ့အစည်းများနှင့် မီဒီယာအချို့ကို တရုတ်နိုင်ငံသို့ တသီတတန်း ဖိတ်ခေါ်ခြင်းဖြင့် မြန်မာနိုင်ငံမှ ၎င်းတို့၏ စီမံကိန်းများ သံသယပြေပျောက်စေရန် ကြိုးစားမှုများရှိသော်လည်း လွန်ခဲ့သော ဆယ်စုနှစ်များအတွင်း မြန်မာနိုင်ငံအပေါ် တရုတ်နိုင်ငံ၏ သတင်းစကားများကို ပိုမို အဓိပ္ပါယ်ပြည့်ဝသည့် ချစ်ကြည်ရင်းနှီးမှုအဖြစ် ဖွင့်ဆိုခြင်း မရှိသေးပေ။ ပေါက်ဖေါ် သို့မဟုတ် ညီရင်းအကို ဆက်ဆံရေးဟု ဆိုနေစေကာမူ တရုတ်နှင့်မြန်မာအကြားဆက်ဆံရေးသည်  မေတ္တာတရားထက် မုန်းတီးမှု ပိုများနေသည်။\nအနောက်နိုင်ငံများနှင့်လည်း အလားတူပင်ဖြစ်သည်။ တရုတ်ကို ဝေဖန်ရာတွင် ပါဝင်ရေး မြန်မာနိုင်ငံတွင် လူမှုအခြေပြုအဖွဲ့အစည်းများ၊ ပြည်တွင်းမီဒီယာနှင့် တက်ကြွလှုပ်ရှားသူများကို ထောက်ခံ၊ ချီးမြှင့်မှုများ ပေးနေသည်။ ယနေ့ မြန်မာနိုင်ငံသည် တရုတ်နှင့်အနောက်တိုင်းတို့ သြဇာအာဏာအတွက် နပန်းသတ်ရာ ကွင်းဖြစ်နေသည်။\nသေချာသည့် အချက် တခုရှိသည်။ အနောက်နိုင်ငံများ ငြိမ်းချမ်းရေးလုပ်ငန်းစဉ်တွင် ပါဝင်ပတ်သက်သည်ကို တရုတ်နိုင်ငံက လိုလားခြင်း မရှိပေ။ သမ္မတဟောင်း ဦးသိန်းစိန် အစိုးရခေတ်တွင် ငြိမ်းချမ်းရေးလုပ်ငန်းစဉ်တွင် ပါဝင်ပတ်သက်သော အနောက်တိုင်း မိတ်ဖက်များအပါအဝင် အဓိကကျသော အလှူရှင်အများအပြား ရှိသည်။ ယခုအခါ တရုတ်နိုင်ငံသည် ငြိမ်းချမ်းရေးလုပ်ငန်းစဉ်တွင် အဓိက ပါဝင်ပတ်သက်သူအဖြစ် ၎င်းကိုယ်၎င်းနေရာချထားသည်။ သို့သော် မိမိတို့သည် ငြိမ်းချမ်းရေးနှင့် တစုံတရာ ပိုမိုနီးကပ်လာပါသလား။\nလက်ရှိအချိန်အထိ မြန်မာ့ငြိမ်းချမ်းရေးလုပ်ငန်းစဉ်တွင် တရုတ်နိုင်ငံက ကူညီရန် ကတိကဝတ်ရှိနေသော်လည်း တိုင်းရင်းသားဒေသများတွင် အထူးသဖြင့် ရှမ်းပြည်မြောက်ပိုင်းနှင့် ရခိုင်ပြည်နယ်တွင် တိုက်ခိုက်မှုနှင့် ပဋိပက္ခလျှော့ကျခြင်းမရှိပေ။ လက်တွေ့တွင် ပိုမို ဆိုးရွားလာသေးသည်။ မည်သည့်အတွက်နည်း။\nကနဦးက ကချင်ပြည်နယ်တွင် စတင်ထူထောင်သော ရက္ခိုင့်တပ်မတော် (AA)  သည် ရခိုင်ပြည်နယ်မြောက်ပိုင်းတွင် တပ်မတော်နှင့် တိုက်ပွဲများဖြစ်ပွားနေပြီး ထိုဒေသတွင် အခိုင်အမာခြေကုပ်ရယူထားသည်။\nAA သည် တရုတ်နိုင်ငံက တစုံတရာသြဇာလွှမ်းမိုးမှုရှိသည့် ညီနောင်မဟာမိတ်အဖွဲ့ဝင်ဖြစ်သည်။ ထိုလက်နက်ကိုင်အဖွဲ့အစည်းများသည် တရုတ်နိုင်ငံနှင့် ဆရာ-တပည့် ဆက်ဆံရေးရှိသည်ဟု ဆိုနိုင်သည်။ ကြီးမားသော စီးပွားရေးအကျိုးစီးပွားများနှင့် တရားဝင်နှင့် မြေအောက် စီးပွားရေးလုပ်ငန်းအများအပြားတွင် အကျိုးစီးပွားများ ရှိကြသော ထိုတိုင်းရင်းသားလက်နက်ကိုင်အဖွဲ့အစည်းများသည် ၎င်းတို့ပိုင်နက်အသီးသီးတွင် တရုတ်နိုင်ငံ၏ စီးပွားရေးနှင့် နိုင်ငံရေး အကျိုးစီးပွားကိုလည်း အကာအကွယ်ပေးကြသည်။\nအံ့သြစရာကောင်းသည်မှာ AA သည် အိန္ဒိယက ရခိုင်ပြည်နယ်တွင် ရင်းနှီးမြှုပ်နှံထားသည့် ကုလားတန် စီမံကိန်းကို မကြာသေးမီက ပစ်မှတ်ထားလာခြင်းဖြစ်သည်။ ထိုစီမံကိန်းသည် အိန္ဒိယနိုင်ငံအရှေ့ပိုင်းကို မြန်မာနိုင်ငံ အနောက်ပိုင်းဖြင့် လမ်းကြောင်းမျိုးစုံမှ ချိတ်ဆက်မည့် စီမံကိန်းဖြစ်သည်။ AA ၏နောက်ကွယ်တွင် မည်သူရှိသနည်းဟု မေးစရာဖြစ်လာသည်။ ရခိုင်ပြည်နယ်သည် ဒေသတွင်းပြိုင်ဖက် အင်အားကြီးများဖြစ်သည့် တရုတ်နှင့်အိန္ဒိယတို့အကြား ကစားကွင်းဖြစ်နေသည်လားဟု မေးစရာဖြစ်လာသည်။\nထိုသို့ဖြစ်လျှင် ယခုအချိန်အထိ တရုတ်နိုင်ငံသည် အသာစီး ရနေသည်ဟု ဆိုရမည်။\nဥပမာဆိုရပါက တရုတ်ဓါတ်ငွေ့ပိုက်လိုင်း သို့မဟုတ် ရှမ်းပြည်မြောက်ပိုင်းကို ဖြတ်မည့် မြန်နှုန်းမြင့်ရထားလမ်း အပါအဝင် အနာဂတ် စီမံကိန်းများသည် တိုင်းရင်းသားလက်နက်ကိုင် အဖွဲအစည်းများ၏ နယ်မြေများကို ဖြတ်သန်းသွားသောကြောင့် ထိုအဖွဲ့အစည်းများသည် တရုတ်နိုင်ငံ သို့မဟုတ် တရုတ်ကုမ္ပဏီများထံမှ ငွေပေးချေမှု အကြီးအကျယ် ရနိုင်မည်ဖြစ်သည်။ ထို တိုင်းရင်းသားလက်နက်ကိုင် အဖွဲ့အစည်းများသည် ဒေသတွင်းမှ အခွန်များ၊ မူးယစ်ဆေး၊ ငွေညှစ်ခြင်းနှင့် စီးပွားရေးလုပ်ငန်းများလည်ပတ်ခြင်းတို့မှ ရရှိသော ဝင်ငွေများနှင့် ပြည်ပနှင့် ပြည်တွင်း ကုမ္ပဏီများမှ ပုံမှန်ရရှိသည့် ကြီးမားသော အခွန်အကောက် ဝင်ငွေများဖြင့် ၎င်းတို့၏ တပ်များကို တည်ဆောက်ကြသည်ဟုသည့် စွပ်စွဲချက်များလည်း ရှိသည်။ တရုတ်ကုမ္ပဏီများအတွက် ချွင်းချက်ရှိမည် မဟုတ်ပေ။\nစစ်အင်အားကြီးထွားလာသောအခါ တိုင်းရင်းသားလက်နက်ကိုင်များသည် မြန်မာအစိုးရနှင့် တပ်မတော်တို့နှင့် အပေးအယူလုပ်ရန် ၎င်းတို့၏ စစ်အင်အားကို မကြာသေးမီလမျာအတွင်း ပြသလာကြသည်။ ညီနောင်မဟာမိတ်များသည် ရှမ်းပြည်မြောက်ပိုင်းရှိ တရုတ်-မြန်မာကုန်သွယ်ရေးတွင် အရေးပါသော မန္တလေး-မူဆယ်လမ်းကို အတင့်ရဲစွာ ဝင်တိုက်သည်။\nထိုတိုက်ခိုက်မှုများကြောင့် တရုတ်နိုင်ငံကို မြန်မာနိုင်ငံ၏ ပိုမိုနက်ရှိုင်းလာသော ပဋိပက္ခတွင် ရိုးသားသော ကြားပွဲစားအဖြစ် မသတ်မှတ်နိုင်ကြောင်း နေပြည်တော်မှ တပ်ခေါင်းဆောင်များ တိတ်တဆိတ် ငြီးငြူလာကြသည်။\nအစိုးရကလည်း မည်သို့သဘောထားမည်နည်း။ တရုတ်နိုင်ငံသည် တိုင်းရင်းသားလက်နက်ကိုင် အဖွဲအစည်းများကို အပေးအယူများအဖြစ် အိတ်တွင်ထည့်ပြီး မြန်မာနိုင်ငံရှိ ၎င်း၏ စီးပွားရေးနှင့် သေနင်္ဂဗျူဟာ အကျိုးစီးပွားများကို ကာကွယ်နေသည်ဟု အစိုးရက သဘောထားနိုင်သည်။ သတင်းစကားမှာ ရှင်းလင်းလှသည်။ မြန်မာနိုင်ငံသည် တရုတ်အကျိုးစီးပွားကို အကျိုးပြုရန် ပျက်ကွက်ပါက နိုင်ငံတွင် ဖရိုဖရဲဖြစ်မှုများနှင့် မတည်ငြိမ်မှုများ ပိုမိုဖြစ်နိုင်သည်ဟူသော သတင်းစကားပင်ဖြစ်သည်။\nရခိုင်ပြည်နယ်မှ ခန့်မှန်းခြေတန်ဖိုး အမေရိကန်ဒေါ်လာ ၇.၅ ဘီလျှံ (ကျပ် ၁၁.၃၃ ထရီလျှံ) ရှိသော ရေနက်ဆိပ်ကမ်းကို လွန်ခဲ့သောနှစ်က ပထမအဆင့်အဖြစ် အမေရိကန်ဒေါ်လာ ၁.၃ ဘီလျှံသို့ လျှော့ချလိုက်သည်။ ထိုစီမံကိန်းအရွယ်အစားကို လျှော့ချလိုက်သော ဆုံးဖြတ်ချက်ကြောင့် တရုတ်နိုင်ငံ စိတ်မချမ်းမမြေ့ဖြစ်ရကြောင်းမှာ ထင်ရှားလှသည်။\nထို့အပြင် ကချင်ပြည်မှ အငြင်းပွားဖွယ်ရာ မြစ်ဆုံစီမံကိန်းနှင့်ပတ်သက်ပြီး အစိုးရက ရေငုံနှုတ်ပိတ်နေသည်။ ထိုစီမံကိန်း ဆိုင်းငံ့ထားခြင်းကို ပယ်ဖျက်လိုက်ပါက လူထုဆန့်ကျင်မှုဖြစ်စေပြီး အစိုးရပြုတ်ကျသွားနိုင်သည်ကို သိသောကြောင့် ဖြစ်ကောင်းဖြစ်နိုင်သည်။ ဝမ်းနည်းစရာကောင်းသောအချက်မှာ မြန်မာနိုင်ငံမြောက်ပိုင်းသည် တရုတ်နိုင်ငံ၏ သြဇာအောက်တွင် ကျရောက်နေသည်ဟူသောအချက်ဖြစ်သည်။ ထိုသို့ဖြစ်သောကြောင့် မြန်မာနိုင်ငံသားအချို့ တရုတ်သည် မြန်မာနိုင်ငံကို ယူနန်ပြည်နယ်၏ တိုးချဲ့ပြည်နယ်အဖြစ်သဘောထားသည်ဟု ပြောဆိုမှုများကိုဖြစ်စေသည်။\nသို့သော် ထိုမျှနှင့် မရပ်သေးပေ။ ကရင်ပြည်နယ်တွင် တရုတ်စီးပွားရေးသြဇာတိုးချဲ့ခြင်းကြောင့်လည်း သတိပေးခေါင်းလောင်းသံမြည်နေသည်။\nတရုတ်နိုင်ငံပိုင် Jilin Yatai Group Company Ltd သည် ဒေသခံ ကရင်စစ်ဘုရင်တဦးနှင့် ပူးပေါင်းကာ  ထိုင်းမြန်မာ နယ်စပ်အနီး ရွှေကက္ကိုတွင် တရုတ်ခရီးသည်များအတွက် လောင်းကစားကွင်းအဖြစ် နိုင်ငံတကာအဆင့်မီ မြို့သစ်စီမံကိန်းတခုကို အကောင်အထည်ဖေါ်နေသည်။ ထိုဒေသသည် မြန်မာ့တပ်မတော်နှင့် ငြိမ်းချမ်းရေးယူထားသည့် ကရင် တိုင်းရင်းသား နယ်ခြားစောင့်တပ်ဖွဲ့တခုက ထိန်းချုပ်ထားသော ဒေသဖြစ်သည်။\n၂၀၂၇ ခုနှစ်တွင် ပြီးစီးရန် ရည်မှန်းထားသည့် ထိုစီမံကိန်းသည် ကြီးမားလှသော စီမံကိန်းကြီးဖြစ်ပြီး ထိုဒေသသို့သွားရောက်သော ဧရာဝတီသတင်းထောက်သည် အဆောက်အအုံများအပါအဝင် တည်ဆောက်ဆဲစီမံကိန်းကို တွေ့မြင်ခဲ့သည်။\nထိုဒေါ်လာသန်းပေါင်းများစွာတန်သော စီမံကိန်းတွင် ဇိမ်ခံအိမ်ကြီးများ၊ ဖျော်ဖြေရေး အဆောက်အအုံများ၊ ဆူပါမားကက်များ၊ ကုန်တိုက်များ၊ ရဲစခန်းတခု၊ ကုန်သိုလှောင်ရုံများ၊  အခန်း ၁၂၀၀ ပါသော ဟိုတယ်တခု၊ ကာစီနိုလောင်းကစားရုံများ၊ စက်မှုဇုန်တခုနှင့် သားရိုင်းတိရစာ္ဆန် ဘေးမဲ့တောတခုတို့ပါဝင်သည်ဟု သတင်းများကဆိုသည်။\nဒေသခံများက ထိုစီမံကိန်းနှင့် ၎င်းတို့၏ ဆိုးကျိုးများနှင့် မကြာမီ အနာဂတ်တွင် တရုတ်ရွှေ့ပြောင်းအခြေချများ အလုံးအရင်းနှင့် ဝင်ရောက်လာမည့် အလားအလာအတွက် လွန်စွာစိုးရိမ်နေသည်။ အိမ်နီးချင်း ထိုင်းနိုင်ငံသည်လည်း ထိုကိစ္စအတွက် ပူပန်မှုရှိနေသည်။\nရှမ်းပြည်တောင်ပိုင်းမှ ပတ်ဝန်းကျင်ထိခိုက်မှုကြောင့် ဒေသခံများ ဆန့်ကျင်နေသည့် တီကျစ်ကျောက်မီးသွေး စက်ရုံသည်လည်း အလားတူပင်ဖြစ်သည်။ လေထုညစ်ညမ်းမှုကို ဒေသခံများက တိုင်ကြားသောကြောင့်  ထို ၁၂၀ မဂ္ဂါဝပ် ဓါတ်အားပေးစက်ရုံကို ၂၀၁၄ ခုနှစ်က ဆိုင်းငံ့ခဲ့သည်။ သို့သော် ၂၀၁၅ ခုနှစ်တွင် ထိုစဉ်က သမ္မတ ဦးသိန်းစိန်က စက်ရုံကို အဆင့်မြှင့်တင် လည်ပတ်ရန် အခြားတရုတ်ကုမ္ပဏီတခု ဖြစ်သော Wuxi Huagaung Electric Power Engineering သို့ ၂၂ နှစ် အငှားချထားပေးလိုက်သည်။\nအလားတူစွာပင် မြန်မာနိုင်ငံမှ အခြားတရုတ်စီမံကိန်းများသည်လည်း နွေးထွေးသောကြိုဆိုမှု မရရှိကြဘဲ ဒေသခံလူမှုအသိုင်းအဝန်းများနှင့် ပတ်ဝန်းကျင်အပေါ် သက်ရောက်မှုများကြောင့် ပြင်းထန်သော ဆန့်ကျင်မှုများနှင့် မေးခွန်းထုတ်မှုများကို ရင်ဆိုင်နေရသည်။ တရုတ်နိုင်ငံအနေဖြင့် ပိုမိုပွင့်လင်းမြင်သာရန်၊ တာဝန်ယူမှု တာဝန်ခံမှုရှိရန်နှင့် ကျင့်ဝတ်လိုက်နာရန် ဒေသခံများက တောင်းဆိုနေသည်မှာ ကောင်းမွန်သော ကိစ္စဖြစ်သည်။\nအချို့သော ရွာသားများက ပါဝင်ရန် စိတ်မပါကြသော်လည်း ထိုဆန္ဒပြ ဆန့်ကျင်မှုများ ဆက်လက်ဖြစ်ပေါ်နေသည်။ တရုတ်နိုင်ငံအား ဝေဖန်ခြင်းကို မြင်လိုသော အလှူရှင်များ ကျေနပ်အောင် လုပ်ပေးခြင်းထက် ဒေသခံများကို ပညာပေးရေး မည်သည်တို့ကို ထပ်မံ လုပ်ဆောင်နိုင်မည်နည်း။\nတရုတ်နိုင်ငံသည် အင်အားကြီးမားသော အိမ်နီးချင်းနိုင်ငံကြီးဖြစ်ပြီး မြန်မာနိုင်ငံအနေဖြင့် တရုတ်နိုင်ငံ၏ စီးပွားရေးနှင့် နိုင်ငံရေးသြဇာကို ပူပန်သည်မှာ မှန်ကန်ပေသည်။ သို့သော် မြန်မာနိုင်ငံသည် တရုတ်န်ိုင်ငံနှင့် ခပ်ခွာခွာနေနိုင်ခြင်းမရှိပေ။ မိမိတို့သည် မိမိတို့ ရောက်နေသည့် နေရာတွင်သာ ရှိနေသည်။ ထို့ကြောင့် တရုတ်နိုင်ငံနှင့် အားလုံးအတွက် သတင်းစကားကို ရှင်းလင်းစွာ နားလည်သင့်ပေသည်။ ထိုသတင်းစကားမှာ မြန်မာနိုင်ငံ၏ အချုပ်အခြာအာဏာကို လေးစားရမည်ဟူသော သတင်းစကားပင်။\n(ဧရာဝတီ အင်္ဂလိပ်ပိုင်းပါ Leave Myanmar in Peace   ကို ဆီလျော်အောင် ဘာသာပြန်သည်။)\nYou May Also Like These Stories :\nလူသတ်ဝါဒနှင့် စစ်ရာဇဝတ်မှုများ အလိုမရှိ\nကေအိုင်အိုကို အချိန်ပေးပါ\nရခိုင် ပြဿနာ နိုင်ငံရေးနည်းဖြင့် အမြန်ဆုံး အဖြေရှာကြပါ"
    },
    {
        "url": "https://burma.irrawaddy.com/business/2020/01/11/212620.html",
        "title": "တရုတ်သမ္မတ ခရီးစဉ်အတွင်း ဆန်ကွဲ လွတ်လပ်စွာ တင်ပို့နိုင်ရေး MOU ရေးထိုးမည်",
        "body": "တရုတ်ပြည်သူ့ သမ္မတနိုင်ငံ သမ္မတ Mr. Xi Jinping (ရှီကျင့်ဖျင်) ၏ ခရီးစဉ်တွင် မြန်မာနိုင်ငံမှ တရုတ်သို့ ဆန်ကွဲကို လွတ်လပ်စွာ တင်ပို့နိုင်မည့် နှစ်နိုင်ငံ နားလည်မှု စာချွန်လွှာ (MOU) ရေးထိုးမည် ဖြစ်ကြောင်း လယ်ယာ စိုက်ပျိုးရေး ၊ မွေးမြူရေး နှင့် ဆည်မြောင်းဝန်ကြီးဌာန မှ သိရသည်။\nမြန်မာနိုင်ငံသမ္မတ ဦးဝင်းမြင့်၏ ဖိတ်ကြားချက်အရ တရုတ်နိုင်ငံ သမ္မတ ရှီကျင့်ဖျင်သည် ယခု ဇန်နဝါရီလ ၁၇ ရက်မှ ၁၈ ရက်အထိ မြန်မာနိုင်ငံသို့ လာရောက်မည် ဖြစ်ကြောင်း တရုတ်နိုင်ငံခြားရေး ဝန်ကြီးဌာနက ယနေ့တွင် ထုတ်ပြန်ထားသည်။\nလယ်ယာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန လက်ထောက်အတွင်းဝန် ဦးမျိုးတင့်ထွန်း က “ကျနော်တို့ ဝန်ကြီးဌာန အနေနဲ့ ဘယ်နှစ်ခုလောက် ထိုးမယ်တော့ ပြောလို့မရသေးပါဘူး။ တချို့ကိစ္စတွေက ဆောင်ရွက်ဆဲ ဆိုတော့ မီချင်မှလည်း မီမှာဖြစ်တယ်။ ဆန်ကွဲနဲ့ ပတ်သက်ပြီး MOU ထိုးဖို့တော့ ပါပါတယ်။ ဒါကို လုပ်ဆောင်နေတာ ၂ နှစ် လောက် တော့ ရှိပြီ ဆိုတော့ ဒီဟာက ရေးထိုးနိုင်ဖို့ များပါတယ်”ဟု ဧရာဝတီသို့ ပြောသည်။\nအဓိကအားဖြင့် နှစ်နိုင်ငံ နယ်စပ်ကုန်သွယ်ရေး၌ အရောင်းအဝယ် ပြုလုပ်ရာတွင် MOU ရေးထိုးထားခြင်းအားဖြင့် ကုန် သွယ်မှု ပို၍ လွယ်ကူချောမွေ့လာစေရန် ရည်ရွယ်ဆောင်ရွက်ခြင်း ဖြစ်ကြောင်း၊ စာချုပ်ပါ အချက်အလက်များကို အသေးစိတ် ပြောဆို၍ မရသေးကြောင်းလည်း ၎င်းက ဆိုသည်။\nကုန်သည်စက်မှု အသင်းချုပ် (UMFCCI)၊ နယ်စပ် ကုန်သွယ်မှု မြှင့်တင်ရေးကော်မတီ ဥက္ကဋ္ဌ ဦးလှဦးက “လောလောဆယ် ကျနော်တို့ နိုင်ငံက ဆန်ကွဲတွေ Europe နဲ့ ထိုင်းကို ပဲတင်ပို့နေရတာ။ တင်ပို့ရတဲ့ ခရီးကဝေးတော့ ဈေးက နည်းနည်း သိပ် မကောင်းဘူး။ ဒါကြောင့် တရုတ်နဲ့ MOU ရေးထိုးပြီး တွင်တွင် ကျယ်ကျယ် ရောင်းနိုင်မယ် ဆိုရင်တော့ ဈေးနှုန်း ပိုရလာနိုင်တယ်” ဟု ဧရာဝတီသို့ ပြောသည်။ \nလက်ရှိတွင် လယ်ယာ စိုက်ပျိုးရေးနှင့် ဆည်မြောင်းဝန်ကြီးဌာန အနေနှင့် တရုတ်သမ္မတ ခရီးစဉ်တွင် ဆန်ကွဲကို ကိုယ်တာ သတ်မှတ်ချက်မလိုဘဲ တင်ပို့နိုင်မည့် MOU တခုအပြင် ကျွဲ၊ နွား အရှင်များ တင်ပို့ရာတွင် တရုတ်ပြည်သူ့သမ္မတနိုင်ငံ ကုန်ပစ္စည်း အရည်အသွေး ကြီးကြပ်ရေး၊ စစ်ဆေးရေးနှင့် ပိုးမွှားကင်းစင်မှု အုပ်ချုပ်မှု အာဏာပိုင်အဖွဲ့ (AQSIQ) နှင့် ပတ်သက်သော MOU တခု ရေးထိုးမည်ဟု ကြားသိရကြောင်း ၎င်းက ပြောသည်။\n၎င်းက “ဒါဆိုရင်တော့ ကျနော်တို့ ဆီကနေ နွားတို့ ကျွဲတို့ တရားဝင် အနေနဲ့ တရုတ်ကို ရောင်းဖို့အတွက် အဆင်ပြေ လာနိုင်တယ်။ အကြမ်းဖျင်းကတော့ အရင်က သူတို့ဆီကို မှောင်ခို ဝင်တာ အခုက တရားဝင်တော့ သွားလို့ ရပြီပေါ့။ တနည်းအားဖြင့် ပြောရင်တော့ တရုတ်သမ္မတ ခရီးစဉ်မှာ ဒီလို MOU ရေးထိုးရင် ကောင်းကျိုးဖြစ်ပါတယ်။ ဒါပေမယ့် နယ်စပ် ကုန်သွယ်ရေး မှာ တခြားကျန်သေးတာတွေ ရှိသေးတယ်” ဟု ဆိုသည်။\nယခင်က ဆန်ကွဲကို မြန်မာနိုင်ငံဘက်မှ တင်ပို့လျှင် ဆန်နှင့် ဆန်ထွက်ပစ္စည်း အုပ်စုများထဲ၌ ပါဝင်သွားသော်လည်း တ ရုတ်ပြည်သို့ ရောက်လျှင် ဆန်နှင့်ဆန်ကွဲ သပ်သပ်စီ ခွဲခြားသည့် စနစ်ကို ၂၀၁၉ ခုနှစ် ဧပြီလက ယူနန်ပြည်နယ် အစိုးရက စတင်ခဲ့သောကြောင့် MOU ပြန်လည် ပြင်ဆင်၍ ရေးထိုးရမည်လည်း ဖြစ်သည်။\nထိုသို့ တရုတ်နိုင်ငံ၏ မူဝါဒ အပြောင်းအလဲကြောင့် လနှင့်ချီ၍ တင်ပို့မှုများ ရပ်ဆိုင်းခဲ့ခြင်းကြောင့်လည်း မြန်မာဘက်တွင် ဆန်ကွဲများ ပျက်စီးဆုံးရူံးမှုများလည်း ဖြစ်ပေါ်ခဲ့ကြောင်း ကုန်သည်များထံက သိရသည်။\nမူဆယ်နယ်စပ် ဆန်ကုန်စည်ဒိုင် ဒုဥက္ကဋ္ဌ ဦးမင်းသိန်း က “ကျနော်တို့ ကြားတာတော့ ဒီခရီးစဉ်မှာ နယ်စပ်ကုန်သွယ်ရေးဇုန် အပါ ဆန်ကွဲကို ကိုယ်တာ သတ်မှတ်ချက် မရှိဘဲ တင်ပို့နိုင်မယ့် MOU တွေ ပါမယ်။ ပြောင်းလည်း ကြားတယ်။ ဆန် နဲ့ သ ကြားတော့ သိပ်မပါသေးဘူး။ ဖြစ်စေချင်တာတော့ ဆန်တို့ သကြားတို့ပါ နယ်စပ်က ခွင့်ပြုစေချင်တယ်” ဟု ဧရာဝတီသို့ ပြောသည်။\nယင်းအပြင် နယ်စပ်ကုန်သွယ်ရေးကိုလည်း နှစ်နိုင်ငံမျှတမှု ရှိသော စီးပွားရေး ကုန်သွယ်မှု ပြုလုပ်နိုင်သော ကုန်သွယ်ရေး တခု ဖြစ်စေ ချင်ကြောင်း ၎င်းက ပြောသည်။\nသကြားကုန်သည်လည်း ဖြစ်သည့် ဦးမင်းသိန်းက “ပြောမယ်ဆိုရင် အခု နယ်စပ်ကုန်သွယ်ရေးက အင်အားကြီး နိုင်ငံတခုကို မှီခိုနေရတာဆိုတော့ တဖက်က အသာစီးယူမှု ကို ခံနေရတယ်။ ဒါတွေကို နှစ်ဖက်ဆွေးနွေးပြီး သာတူညီမျှတဲ့ စီးပွားရေးဖြစ်စေချင်တယ်” ဟု ပြောသည်။\nမြန်မာနိုင်ငံမှ ဆန်ကွဲကို နိုင်ငံပေါင်း ၃၈ နိုင်ငံသို့ တင်ပို့ရာတွင် ဘယ်လ်ဂျီယံ၊ အင်ဒိုနီးရှား၊ တရုတ်၊ ယူကေနှင့် နယ်သာ လန် နိုင်ငံများသို့ အများဆုံး တင်ပို့နေပြီး ဆန်နှင့် ဆန်ကွဲ တန်ချိန် စုစုပေါင်း ၂ ဒသမ ၃ သန်းကျော် တင်ပို့ နိုင်ခဲ့ကြောင်း စီးပွားရေးနှင့် ကူးသန်း ရောင်းဝယ်ရေး ဝန်ကြီးဌာန စာရင်းများ အရ သိရသည်။\nဆက်စပ်လင့်-\nမူဆယ် ကုန်သွယ်ရေး ဇုန်၌ ဆန်ကွဲအိတ် ၁ သိန်းကျော် ၄ လကြာ ပိတ်မိနေ\nအစိုးရ သတ်မှတ်နှုန်း နောက်ကွယ်က ဆန်စပါး ဈေးကွက်\nတရုတ်သမ္မတ၏ မြန်မာခရီးစဉ်သည် BRI စီမံကိန်းများအတွက် ကတိကဝတ်ရရန် အားထုတ်မှုဟု ဆို\nတရုတ်သမ္မတ ရှီကျင့်ဖျင် ရှေ့အပတ် သောကြာနေ့ ရောက်မည်"
    },
    {
        "url": "https://burma.irrawaddy.com/news/2020/01/13/212777.html",
        "title": "ဒေါ်အောင်ဆန်းစုကြည်နှင့် တွေ့ခွင့်ရရေး ကရင်နီလူငယ်များ တောင်းဆို",
        "body": "ကယားပြည်နယ်၏ မြို့တော်လွိုင်ကော်တွင် ကျင်းပမည့် ၆၈ နှစ်မြောက် ကယားပြည်နယ်နေ့ အခမ်းအနားသို့ တက်ရောက်မည့် နိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်အား တွေ့ခွင့်ရရန် ကရင်နီပြည်လူငယ်များ အင်အားစုက စာပို့ တောင်းဆိုထားကြောင်း သိရသည်။ \nကယား (ကရင်နီ) ပြည်နယ်တွင် ဖြစ်နေသည့် မြေပြင်အခြေအနေများနှင့် ပတ်သက်၍ တိုက်ရိုက်ပြောဆိုနိုင်ရန် အတွက် ယင်းသို့ စာပေးပို့ထားခြင်းဖြစ်ပြီး ယနေ့အချိန်ထိ တစုံတရာ အကြောင်းပြန်ကြားခြင်း မရှိသေးကြောင်း ကရင် နီပြည် လူငယ်များအင်အားစု၏ ပြောရေးဆိုခွင့်ရှိသူ ခွန်းသောမတ်စ်က ဧရာဝတီကို ပြောသည်။ \nခွန်းသောမတ်စ် က “ကျနော်တို့ ပြည်နယ်မှာ လက်ရှိဖြစ်နေတဲ့ တပ်သိမ်းမြေကိစ္စတွေ ဗိုလ်ချုပ်ကြေးရုပ်ကိစ္စတွေ အခုအချိန်ထိ ပြည်နယ် အစိုးရက ဖြေရှင်းပေးနိုင်တာမျိုး မရှိသေးဘူး။ အဲဒီကိစ္စတွေ ပြောနိုင်ရင်တော့ ကောင်းမယ်ထင်လို့ သူနဲ့တွေ့ဖို့ စာပေးတာ” ဟု ရှင်းပြသည်။ \nလွိုင်ကော်မြို့၌ ယခုလ ၁၅ ရက်နေ့တွင် ကျင်းပမည့် ကယားပြည်နယ်နေ့ အခမ်းအနားသို့ တက်ရောက်မည့် ဒေါ်အောင်ဆန်းစုကြည်ကို တွေ့ခွင့်ရရှိရန် အတွက် နိုင်ငံတော်၏ အတိုင်ပင်ခံပုဂ္ဂိုလ် ရုံးသို့ တိုက်ရိုက်လိပ်မူသည့် စာတစောင်ကို ဇန်နဝါရီ ၁၀ ရက်နေ့က ပေးပို့ခဲ့ခြင်းဖြစ်ပြီး ကယားပြည်နယ်အစိုးရထံသို့လည်း ထိုစာကို ယနေ့ ထပ်မံပေးပို့ထားကြောင်း သိရသည်။ \nခွန်းသောမတ်စ် က “ဒီခရီးစဉ်အတွက် တစုံတရာ ရှုပ်ရှုပ်ထွေးထွေးဖြစ်စေမယ့် ပုံစံမျိုး ကျနော်တို့ လူငယ်အင်အားစု အနေနဲ့ မဖန်တီးလိုဘူး။ အဓိကက သူ့ကို ကျနော်တို့ တွေ့ခွင့်ရဖို့ ယဉ်ယဉ်ကျေးကျေးလေး တိုက်ရိုက်စာပို့တယ်။ အဲဒီလောက်ပါပဲ။ ထူးထူးခြားခြား လှုပ်ရှားမှုအနေနဲ့ တစုံတခုတော့ လုပ်မှာမဟုတ်ဘူး” ဟု ဆိုသည်။ \nသို့သော်လည်း ဒေါ်အောင်ဆန်းစုကြည် ကယားပြည်နယ်သို့ လာရောက်သည့်အခါ ပြည်နယ်အတွင်း တွေ့သင့်တွေ့ ထိုက်သည့် ပုဂ္ဂိုလ်များနှင့် လွတ်လပ်စွာ တွေ့နိုင်မည့် အစီအစဉ်များ ရှိစေချင်ကြောင်း၊ အမျိုးသားဒီမိုကရေစီအဖွဲ့ချုပ် (NLD) က စီစဉ်ပေးသူလောက်နှင့်သာ တွေ့ပြီး ပြည်နယ်အစိုးရ ဦးအယ်ဖောင်းရှိုး ဦးဆောင်သည့် အစည်းအဝေးမျိုး ဖြစ်သွားပါက မြေပြင်ပြဿနာများကို ဖြေရှင်းပေးနိုင်မည် မဟုတ်ကြောင်း ၎င်းက ဆက်လက်ရှင်းပြသည်။ \n“ဒီခရီးစဉ် တခုလုံးကို ချုံ့ပြောလိုက်ရင် ကျနော်တို့ ပြည်နယ်အတွက် တစုံတရာ အပြောင်းအလဲ ဖြစ်သွားစေမယ့်ဟာ မျိုး မရှိဘူးလို့ ယုံတယ်။ ဘာလို့ဆို ၂၀၂၀ ရွေးကောက်ပွဲအတွက်ကိုပဲ ဒေါ်အောင်ဆန်းစုကြည်က ကြိုတင်မဲဆွယ်စည်း ရုံးရေး လာလုပ်သွားတဲ့ ပုံစံမျိုးပဲ ဖြစ်သွားမှာ” ဟုလည်း ခွန်းသောမတ်စ်က ထပ်မံရှင်းပြသည်။ \nဗိုလ်ချုပ်ကြေးရုပ်ကိစ္စနှင့် ပတ်သက်၍ ပြည်ထောင်စုအစိုးရ၏ သဘောထားမပါဘဲ ပြည်နယ် အစိုးရအနေဖြင့် ယခုကဲ့ သို့ ဆောင်လုပ်ရဲမည် မဟုတ်ကြောင်း၊ ကရင်နီတိုင်းရင်းသားတို့၏ ပြဿနာများ၊ တန်ဖိုးထားမှုများကို NLD အစိုးရ လက်ထက်တွင် လျစ်လျူရှုခံနေရသည်ဟု ခံစားရကြောင်း ကရင်နီလူငယ်များက ပြောသည်။\nကရင်နီလူငယ်များသည် ၂၀၁၅ အထွေထွေ ရွေးကောက်ပွဲ မတိုင်ခင်က ဒီမိုကရေစီစနစ်ကို ဖော်ဆောင်နိုင်မည် ဟူသော ယုံကြည်ချက်ဖြင့် NLD ပါတီကို ဝန်းရံအားပေးခဲ့ကြသော်လည်း တကယ်တမ်း အစိုးရ ဖြစ်လာသည့်အခါ ဖြစ်နေသည့် ပြဿနာများကို မဖြေရှင်းပေးနိုင်သကဲ့သို့ မြေပြင်အခြေအနေများကို လျစ်လျူရှုထားသည့်အတွက် ထပ်မံ ဝန်းရံရန် အစီစဉ် ရှိတော့မည်မဟုတ်ကြောင်း ကရင်နီလူငယ်များက ဆိုသည်။\nကယန်းအမျိုး သားပါတီ ဥက္ကဋ္ဌ ခွန်းဘီဒူး က “အရင်တုန်းက ဒေသခံလူငယ်တွေ ဒီမိုကရေစီနဲ့ သူ့ရဲ့ ကောင်းမွန်တဲ့ ခေါင်းဆောင်မှုကို လိုလားတဲ့ အုပ်စုတွေက ကြိုဆိုပြီးမှ အကာအကွယ်ပေးတယ်။ ဒီပွဲကျတော့ သူကိုယ်၌က သူ့ရဲ့ အာဏာ အခွင့်အရေးကို အသုံးချပြီးမှ ဒီပြည်နယ်ကို ပြန်လာတဲ့ သဘောဖြစ်သွားတော့ ဒီနှစ်ခုအပေါ်မှာ အနှစ်သာရ ကွာတယ်လို့တော့ ယူဆတယ်” ဟု မှတ်ချက်ပြုသည်။ \nနိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်အနေဖြင့် တိုင်းရင်းသားတို့၏ အမျိုးသားနေ့ပွဲများသို့ တက်ရောက်သည့် အခါ ပြည်နယ်၏ သမိုင်းကြောင်း၊ အခေါ်အဝေါ်များကို သိရှိနားလည်ြ့ပီး ပိုမိုကောင်းမွန်သော အဖြေ များကို ပေးနိုင်ရန်၊ ဒေသခံတိုင်းရင်းသားတို့ နစ်နာ ခံစားနေရသည့် အရာများကို အသိအမှတ်ပြုကာ ပါးနပ်စွာ ဖြေရှင်းပေးနိုင်ရန် မျှော်လင့်ကြောင်း ၎င်းက ဆက်ပြောသည်။  \nနိုင်ငံတော်၏ အတိုင်ပင်ခံပုဂ္ဂိုလ် ဒေါ်အောင်ဆန်းစုကြည် ပြည်နယ်နေ့ လာမည့် ခရီးစဉ်နှင့် ပတ်သက်၍ အဖိနှိပ်ခံနေ ရသော ကရင်နီပြည် တောင်သူများအတွက် မျှော်လင့်ချက်များစွာ ရှိနေပြီး တိုင်စာတစောင်ကိုလည်း ၎င်း၏ လက်ထဲ အရောက် ထည့်ပေးနိုင်ရန်၊ တောင်သူများနှင့် တိုက်ရိုက်တွေ့ခွင့်ရရန်လည်း ကြိုးစားနေကြောင်း ကရင်နီပြည် တောင် သူလယ်သမားသမဂ္ဂ ဥက္ကဋ္ဌ ခူးတူရယ်က ပြောသည်။ \nခူတူးရယ် က “တိုင်စာအဖြစ်နဲ့ အဲဒီနေ့လာမှ သူ့လက်ထဲ ကျနော်တို့ ထည့်ပေးနိုင်အောင် ကြိုးစားသွားမယ်။ တိုင်စာက အခုမှ တိုင်တာမဟုတ်ဘူး။ ၁၀ စောင်မကတော့ဘူး။ ဒါပေမယ့် ဒီတိုင်စာတွေက အမှိုက်ပုံးထဲ ရောက်နေတာလား။ ပစ်စာဆိုတဲ့ သဘောမျိုးနဲ့ လွှင့်ပစ်တာလား ဆိုတာ စဉ်းစားစရာဖြစ်တယ်။ အဲဒီနေ့မှာပဲ သူ့လက်ထဲ ကိုယ်တိုင် ထည့်နိုင်အောင် ကြိုးစားသွားမယ်။ တစုံတရာ ထိရောက်မယ်လို့ ယုံကြည်တယ်” ဟု ဆိုသည်။ \nတောင်သူတို့၏ အခက်အခဲ ဒုက္ခများ ခံစားနေရမှုကြောင့် အမှုကို ပြန်လည် ရုပ်သိမ်းပေးရန် လတ်တလော လိုအပ် နေသည်ဟုလည်း ၎င်းက ပြောသည်။ \nလတ်တလောတွင် တပ်မတော်မှ သိမ်းယူထားသည့် မြေယာကိစ္စများနှင့် ပတ်သက်၍ တရားစွဲခံထားရသည့် တောင် သူ ၄၀ ဦး ရှိပြီး ၁၁ ယောက်မှာ ထောင်အချုပ်ဖြင့် ရင်ဆိုင်နေရကြောင်း သိရသည်။ \nထို့ပြင် ကယားပြည်နယ် အစိုးရမှ လွိုင်ကော်မြို့ ကန္ဒာဟေဝန် ပန်းခြံတွင် စိုက်ထူထားသည့် ဗိုလ်ချုပ်အောင်ဆန်း မြင်း စီးကြေးရုပ်အား ဖယ်ရှားပေးရေး ကရင်နီပြည်လူငယ်များက တောင်းဆိုထားမှုနှင့် ပတ်သက်၍လည်း ယနေ့အချိန်ထိ အဖြေမထွက်သေးဘဲ ရှိနေသည်။ \nနယ်စပ်ဒေသနှင့် တိုင်းရင်းသားလူမျိုးများ ဖွံ့ဖြိုးတိုးတက်ရေး ဗဟိုကော်မတီ ဥက္ကဋ္ဌ နိုင်ငံတော်၏ အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်သည် ဇန်နဝါရီ ၁၀ ရက်တွင် ကျရောက်သည့် ကချင်ပြည်နယ်နေ့ အခမ်းအနားသို့ တက်ရောက်ခဲ့ပြီး ကချင်ပြည်နယ်မှ ဘာသာရေးခေါင်းဆောင်များ၊ မျိုးနွယ်စုကိုယ်စားလှယ်များ၊ ရပ်မိရပ်ဖများနှင့် တွေ့ဆုံခဲ့သည်။  \nYou may also like these stories:\nAA လက်မှ လွတ်မြောက်လာသည့် ယာဉ်မောင်းများကို စုံခုံဖွဲ့စစ်ဆေးနေ\nလက်နက်ကိုင် နည်းလမ်းဖြင့် စိတ်ကူးမယဉ်ဖို့ ဒေါ်အောင်ဆန်းစုကြည် သတိပေး\nဒေါ်အောင်ဆန်းစုကြည်နှင့်အတူ ရပ်တည်ကြောင်း နိုင်ငံအနှံ့ ထောက်ခံပွဲများပြုလုပ်"
    }
]